77793\t古樂府\n77794\t胡寛營新豐，士女老幼相擕路首，各知其室，放犬羊雞鶩於通塗，亦競識其家，此善用其擬者也。至伯樂論天下之馬，則若滅若沒，若亡若失，觀天機也，得其精而忘其麤，在其內而忘其外，色物牝牡，一弗敢知，斯又當其無有擬之用矣。古之為樂府者，無慮數百家，各與之爭片語之間，使雖復起，各厭其意，是故必有以當其無有擬之用。有以當其無有擬之用，則雖竒而有所不用也。易曰：「擬議以成其變化，日新之謂盛徳。」不可與言詩乎哉？\n77795\t黄泽辞\n77796\t皇之麋其馬八驪，皇人委蛇。\n77797\t皇之水其馬騄耳皇人受祉\n77798\t皇之曲洛，其馬沃若。皇人薄薄。\n77799\t皇人孽孽，其馬噴雪。我心如結。\n77800\t白云謡\n77801\t白雲在天，山陵逶迤，率彼東土，諸夏間之，將子能來。\n77802\t瑶池謡\n77803\t白雲在山亦洽而野予歸三年將顧見女\n77804\t南山歌\n77805\t南山白石白離離，爾牛之角何其悲。車下短衣歌者誰，國有叔牙當見知。佐命伯王獨後來。\n77806\t越人歌\n77807\t山有隈兮江有汜，歌擁枻兮見王子。揄修袂兮披長雲，舉繡被兮風紛紛。防詬恥兮心靡它，君不知兮可奈何。\n77808\t采葛妇歌\n77809\t臥下之薪何綢繆，欲寐不寐思寇讎。我今采葛以遨遊。\n77810\t易水歌\n77811\t繚天兮白虹，蕭蕭兮北風。壯士怒兮易水飛，羽聲激兮雲不歸。\n77812\t垓下歌\n77813\t從美人擁駿馬涕從橫兮垓之下\n77814\t大风歌\n77815\t大風沸兮雲薄天，驅萬乗兮紛來旋。紛來旋兮沛之宮，士桓桓兮福攸同。\n77816\t秋风辞\n77817\t秋風蕭蕭兮白雲晶晶，草木黃落兮鴻雁于征。蘭可佩兮菊可餐，遺佳人兮汾之干。挾飛龍弓下中流，橫大波兮放遠遊。靈偃蹇兮翳日來，憺容與兮紛裴徊。顧帝京兮何壯哉。\n77818\t天马歌\n77819\t天馬下，閶闔開。汗以血，騑離哉。河之精，龍之子。視浮雲，無萬里。絶流景，蹑遺風。今安駕，幸囘中。天馬徠，從西極。經千里，歸有徳。天馬徠，竦予身。挾飛電，化若神。天馬徠，循東道。承靈威，服帝皂。天馬徠，嵗執徐。陿四海，將安如。天馬徠，出嶠山。逝崑崙，排玉闗。天馬徠，龍為友。北擊胡，驅羣醜。\n77820\t李夫人歌\n77821\t去邪來邪就而視之紛何被被其徘徊\n77822\t寤邪夢邪，就而視之，包紅顔其弗明。\n77823\t步儺儺者誰邪？就而視之，風何蕭蕭其蔽帷。\n77824\t陇上歌\n77825\t隴上壯士乗防驄帶桑鞬服挾秦弓七尺大刀搏白虹丈八蛇矛盤怒風戰始三交失大刀且蕩且走亡其曺棄我防巖中逃為我謂烏為客豪隴上之水流潺潺壯士一去不復還\n77826\t蹛林歌\n77827\t單于庭陰山下，漢家和親刑白馬。刑白馬，祭龍城。今年蹛林大防兵。\n77828\t鐃歌【十八首】\n77829\t朱鹭\n77830\t朱鷺獵其纓，茄下行。魚在梁，縱復橫。鵜何飛，濡其羽。上書諫其主。\n77831\t思悲翁\n77832\t思悲翁，鳯凰安宿阿閣中。奪我美人思悲翁，鳯凰飛上天。梟子拉沓隨轉蓬，狗逐狡兎走。取爾梟子食梟母。\n77833\t艾如张\n77834\t艾而張羅，羅若雲。中有黃雀，呼其羣。毛羽摧頽，離哉紛。山出黃雀，山嵯峨。鴻鵠絶四海，君亦難爲羅。我欲從之，讒言多。鴻鵠徘徊，奈雀何。\n77835\t上之囘\n77836\t上之囘，蕭闗開以待邉。單于臺勒兵十八萬，羽林材振大旅。鬗長馳，詟匈奴。臣月支，朝諸侯。王甘泉宮，郡國受計。福來同。\n77837\t翁离\n77838\t擁離趾中可築宮，蘭用葺之艾爾蓬。擁離趾中。\n77839\t战城南\n77840\t戰城南，走城北，轉闘不利，號路側。謂我梟騎，且行出攻，寧為野烏食，不逐駑馬徘徊蒲葦中。水深黝黝，蒲葦驁驁，烏亦自不去，客亦自不豪。梁以集烏，子五烏母六，禾黍不食，攫腐肉。願為忠臣，何可覆傷。子良臣，良臣誠可傷，逺道之人，枯骨何葬。\n77841\t巫山髙\n77842\t巫山高，自言高。江水深，自言深。勿復相思，君有他心。山以蔚蔚，水以湯湯。何用度之，石用梁。徘徊遠望，泣下霑裳。願託黃鵠，東歸故鄉。\n77843\t上陵\n77844\t上陵亦誠美，下津以尚羊。問客從何來，自言水中央。芰荷為君衣，芙蓉為君裳。木蘭為君佩，江蘺間杜蘅。銅池之芝以九莖，光華燭天披金英。鳯凰之集乍開乍合，蜚覧上林曾不知日月明。赤翅之鴻翁雜相隨，白雁何蔚蔚。雲為車，風為馬，防閶闔，守謁者。五色露何泥泥，乃在仙人金掌中。凝如膏，美如飴，願奉我主飲，延年萬嵗期。\n77845\t将进酒\n77846\t將進酒稱我觴紛佳哉以浩倡心所作未嘗聞徘徊三歎一為君君之臣明四時和國有良工悉索歌觀者不苦奈子何\n77847\t君马黄\n77848\t君馬黃，臣馬驪，二馬異體同權奇。徘徊四海，美人子，二馬相得以千里。故東非我東，西非我西，南非我南，北非我北。駕如六飛龍之翼，路訾邪謂何。覧遨逰安終極，二馬視駑馬局促食轅下，將以問馭者。\n77849\t芳树\n77850\t芳樹如此之蔚蔚，上有黃鵠以翱翔。下飲蘭池，鳴鏘鏘。二而為侶，三而為行。芳樹拉雜，黃鵠傷。秋風蕭蕭，思其鄉。妬人之子，妬殺我君。有它心，無不可。黃鵠高飛，亦有羅。目欲顧之，奈樂何。\n77851\t有所思\n77852\t有所思，乃在燕山隅。何用問遺君，大秦明月珠。結以連理帶，薦以合歡襦。又何問遺君，青絲繫玉環。可直千萬餘，翠羽紹繚之，黃金錯其間。聞君有它心，拉雜其珠，摧其環。摧其環，臨高臺，反袂以障之，當風揚其灰。從今以往，勿復相思。若復相思，有如此珠，有如此環。非我可為，雞鳴狗吠，我視兄嫂，不言謂何。東方須臾高，奈何。\n77853\t雉子\n77854\t雉子斑，如此之趨蹌蹌。雄來蜚從雌，拉沓曳水集於梁。目以顧之，蔚蔚防防。艾而張羅，雉子知得奈我何。王孫有羅，以雉子黃鵠之羅。當千里駕以南，駕以北。朝行出遨遊，暮從美人食。\n77855\t圣人出\n77856\t聖人出應熛怒赫炎精文教洽武功成寒暑徳河海清駕六龍何騑離聖人哉聖人御天以調之日月星辰和四時郡國吏功上所治君之臣明逺如期\n77857\t上邪\n77858\t上邪！我欲與君同心樂，以不可禁。相思紹繚，讒言防極。大駕六龍處天側，日月出入滄海中。妬人之子難為工。\n77859\t临髙防\n77860\t臨高臺望江水江水之流以千里黃鵠知得高蜚止願遺香草美人子關弓問鵠從何來我主萬年亦誠哉禾黍不獲鵠何食遨遊四海安終極\n77861\t逺如期\n77862\t逺如期，宜四海。皇帝日月所置，有甘露三載。單于自歸，大佳以萬人稽首。陛下北藩臣，左右賢王奉國珍。謁者令引之鄉殿，陳槖佗拉沓就羽，蒙戎酪酒，乃是閼氏之所飲。駃騠生自余吾，中將進酒，顧其豪撓以留犁徑路刀。何用賜之黃金犀毗、赤綈錦袍。扶伏沮澤，曾不知天子神靈。從今以往，但居光祿塞下，不願歸庭。\n77863\t石流\n77864\t石流津以梁，無敢曳水。君安所薄？秋風湯湯。東飛者鵠，北遊者河。中有冥冥之白沙，遠道之人謂之何？蘭以有香，君不知。願言懷之，遺所思。\n77865\t五鳯曲\n77866\t梧桐生高岡，鳳凰鳴中央。三百六十鳥，翁雜朝四方。其東鳴青鶡，其西鳴鷫鸘。鸑鷟鳴其陰，鶉雀鳴其旁。\n77867\t精列\n77868\t欲何為？雖有一介志，慷慨非其時。慷慨非其時，言從吾所好。混跡於鴟夷，入宮無美女。名士常見持，卞和乃衞足。白璧以終疑，還君十五城。抱之寧自奇，周孔聖殂落。世人莫我知，雖有一介志，慷慨非其時。\n77869\t东光\n77870\t胡兒平倭奴何不平倭奴利水戰海塹船為城諸軍彀騎士馳射難縱橫\n77871\t对酒\n77872\t對酒歌陽春，含意未能申。請客聴其真，男兒居世無依因。誠獨難自絶於要津，視扶風稱三輔吏，共理之臣奉職亦何狀。盤桓磬折闗石和鈞，為積書以報諸天官。自公卿大夫士咸頷其人，以君子經綸是時賤玉而貴珉。獨防迫濩落非其倫，素無跅之才，四載不遷敢辭於積薪。此道當何以具陳，彷徨所欲歸潔其身。\n77873\t乌生\n77874\t黃口四五雀羅坐秦氏桂樹間啄啄樹上蠧母子相哺自言安唶我三河不知為誰家有輕薄少年臂坐一鷂子鷂子小小如人拳出入雀東西一縱即中兩黃口毛羽摧頽魂魄飛上滄浪天鷂子下來還少年阿母生黃口時乃在髙堂欂櫨間唶我人民安知雀乳處窈窕紫深宮中安從通白兎乃在平原大澤中羅者尚復得脯臘之唶我猛虎斑斑南山間射工尚復得枕藉之明珠乃在合浦深淵中後宮尚得剖以綴其襦唶我人民生各有夀命何須尚復計防賢愚\n77875\t平陵東【二首】\n77876\t太山陽璆琳琅，有美一人坐明堂。坐明堂以王者徳，大從羣臣朝萬國。朝萬國如防同，頋見白雲生封中。生封中禪梁父，今上皇帝聖神主。\n77877\t其二\n77878\t隂山旁馬牛羊，不知何人城朔方。城朔方絶大荒，虜兩閼氏一賢王。一賢王戰失利，虎頭將軍顧驃騎。顧驃騎曰歸止，單于敢望漢天子。\n77879\t陌上桑\n77880\t日出東南隅，照我西北樓。樓上有好女，自名秦羅敷。羅敷貴家子，足不逾門樞。性頗喜蠶作，采桑南陌頭。上枝結籠系，下枝掛籠鉤。墮髻何繚繞，顔色以敷愉。緗綺為下裙，紫綺為上襦。行者見羅敷，下擔故綢繆。少年見羅敷，袒裼出臂韝。樵者忘其薪，芻者忘其芻。來歸但怨怒，且復坐斯須。【一解】使君自南來，駐我五馬車。遣吏前致問，為是誰家姝。羅敷小家女，秦氏有髙樓。西隣焦仲卿，蘭芝對道隅。羅敷年防何，十五為人婦。嫁復一年余，力桑以作苦。孰與使君俱，使君復為誰。蠶桑所自娛，小吏無所畏。使君一何迂，羅敷他人婦。使君他人夫。【二解】東方千餘騎，夫壻在上頭。左右三河長，負弩為先驅。何用識夫壻，飛蓋隨髙車。象牙為車軫，桂樹為輪輿。白馬為上襄，兩驂皆驪駒。青絲為馬靷，黃金為轡頭。腰中千金劍，自名為鹿盧。起家府小吏，拜為朝大夫。稍遷郡太守，出入專城居。月朔朝京師，觀者盈路衢。為人既白晳，鬑鬑有髭須。四十尚不足，三十尚有餘。坐中數千人，皆言夫壻殊。\n77881\t王明君吟\n77882\t我夲良家子，承恩入漢宮。光彩射綺羅，語笑生春風。君王希召幸，在遠誰為通。漢宮三十六，處處種梧桐。美女八千名，各各分當熊。黃金買顔色，丹青多益工。寧知佳麗人，不出所圖中。黃金猶糞土，丹青復何功。顔色非可恃，粉黛故難同。因念長門賦，夙昔亦相防。君王寵自娛，賤妾以和戎。豈惜賤妾去，但惜長門空。涕泣顧長門，從此逐秋蓬。\n77883\t安期生\n77884\t安期生參駕白鹿雲中行，參駕白鹿雲中行，下游來安期生。白鹿皎皎金為羈，玉為纓，顧見蓬萊三山十二城。安期生自署其名，過謁四海五嶽，後從麒麟赤鳳迎。禹湯文武不足令，令我今上應太平，擁防左右賢公卿。稽首聖人大道成，仙女羅坐吹笛笙，天神八面侍衛明。流烏銜符翔殿廷，悲吟我主享萬年，皇帝求一得命延。\n77885\t長歌行【三首】\n77886\t嗟我谷中蘭，猗猗復英英。秋氣日夜至，鶗鴂乃先鳴。百草不重芳，霜露浩縱橫。棲棲就一役，慷慨非其情。少壯復何為，老大無成名。\n77887\t其二\n77888\t仙人攬紫芝，芳燦如芙蓉。兩耳委其肩，短髮以蒙茸。侍從防玉女，導我入雲中。奉我一丸藥，期我於空同。服之生羽翼，婥約變形容。顧見雲中鹿，婉蜿成白龍。\n77889\t其三\n77890\t累累城上星，河漢流清光。耿耿不能寐，寤言起彷徨。彷徨立中庭，遼遼夜未央。白雲塗我衣，北風吹我裳。還坐顧四壁，蘭燈一何明。緘書寄遠道，涕泣下縱橫。倦鳥無故林，遊子無故鄉。驅車出門去，徒侶相扶將。\n77891\t短歌行\n77892\t駟馬可縻，去日難追。清酒載觴，短歌苦悲。遨當以遊，何能坐愁。全身遺名，唯有莊周。鳳凰于飛，覽彼九圍。但為君故，駕言旋歸。杜門似鄙，離俗似驕。彷徨所欲，此一何勞。斑斑猛虎，其尾可履。鬱鬱壯心，猝不可抵。傾側勢利，還自相戕。覆車不戒，踌躇雁行。秋風駪駪，轉蓬如輪。漂揚四野，莫知所臻。鳥不厭高，魚不厭深。爾其肆志，載浮載沉。\n77893\t当鰕防行\n77894\t日月揚光華，雲漢垂文章。五嶽髙摩天，江海百谷王。周孔聖有作，大雅豈淪亡。曲士徒嗷嗷，此道非所詳。嗟予滯末位，慷慨志四方。左伏吳越波，右以笞中行。立髪而乕視，厲馬撫干將。吾謀適不用，駕言歸故鄉。\n77895\t董逃行\n77896\t吾欲上謁從蓬萊遨遊三山戯九垓閶闔詄蕩開斑璘宮闕樓防流光倒景徘徊但見織女弄杼徃來白榆累累支機十二枚河流逶迤但見丈夫牽牛飲其隈問爾凡吏所為客謝主人樂哉教敕酌彼金罍織女長跪進酒牽牛陪桂樹一何摧頽嫦娥端坐頷其頥白兎抱杵戞樹蝦蟇栽採取甘露一玉杯服此露夀以崔嵬服此甘露顔色自好陛下長生不老坐享萬年有道君臣歡如魚藻陛下長與天相保\n77897\t塘上行\n77898\t塘上雙鴛鴦，芙蓉翳其陰。  \n不自行仁義，何能知妾心。  \n青蠅一墮耳，琴瑟難為音。  \n新人入宮時，意已無同衾。  \n君子在萬里，顏色安可任。  \n念妾平生時，豈謂有中路。  \n新人斷流黃，故人斷紈素。  \n新人種蘭苕，故人種桂樹。  \n新人操陽春，故人操白露。  \n新人日以驩，故人日以悲。  \n浮雲顧我庭，北風動我帷。  \n恩愛儻中還，皓首以為期。\n77899\t秋胡行【四首】\n77900\t太行易驅仕路難為工。太行易驅仕路難為工。防佞防志罄折不。自負者忌自異者攻。智力相禦莫知所終。歌以言之仕路難為工。\n77901\t其二\n77902\t河清可須，鍾期未易逢。河清可須，鍾期未易逢。國士見知，非以先容。雖有骨肉，中懷莫從。伯牙絕弦，甘此不恭。歌以言之，鍾期未易逢。\n77903\t其三\n77904\t闇妬相成，周客一何疎。闇妬相成，周客一何疎。維彼燕石，明月是居。爰發深藏，庶用見譽。即曰瓦甓，孰捄其初。歌以言之，周客一何疎。\n77905\t其四\n77906\t好惡何常，顯者易為名。好惡何常，顯者易為名。一犬吠形，百犬吠聲。如草偃風，夜蟲附明。西子雖姣，不屬於盲。歌以言之，顯者易為名。\n77907\t相逢行\n77908\t相逢狹斜間，狹斜不容車。不知何年少，夾轂問君家。君家誠易知，甲第城南隅。黃金為君堂，白玉為門樞。坐客高堂上，擊鐘吹笙竽。將軍起行酒，何論馮子都。兄弟兩三人，出入長相須。大子侍中郎，中子中大夫。小子復何官，稍遷執金吾。五日一來歸，觀者羅長衢。二弟為雁行，長兄上頭居。東方千餘騎，兄弟一何殊。入門遊後園，銀牀纏轆轤。梧桐十二樹，一鳳將九雛。梧桐自相值，鳳凰自相呼。音聲何啾啾，枝葉以扶疎。大婦董妖嬈，中婦秦羅敷。小婦邯鄲女，顏色世所無。大人且安坐，為樂良未徂。\n77909\t燕歌行【二首】\n77910\t秋風蕭瑟吹我裳，蟋蟀寥寥啼我牀。出門四顧非故鄉，誰能客逰不斷膓。短歌防吟激繁霜，浮雲千里一彷徨。仰看明月流清光，二十八宿羅成行。髙防非閣遙相望，河漢縱橫難為梁。胡馬北鳴雁南翔，憂來不知從何方。慊慊伏枕聊自當，涕從中零安得防。豈不懐歸道阻長。\n77911\t其二\n77912\t防日苦少，別日多。為君盛年行蹉跎。憂來援琴聊短歌。羽聲慷慨調不和。悲風四起揚塵沙。浮雲摧頽互相加。人生奄忽若春華。誰家客逰常無家。中曲不覺淚滂沱。攬衣出戶夜如何。眾星歴歴月低河。鴻雁嗷嗷鳴相過。欲往從之畏蔚羅。\n77913\t善哉行【二首】\n77914\t來日難期少合多離，今日相樂不醉何為。寥寥北堂哀竹苦絲，短歌裂耳慷慨以悲。白日雲沒秉燭繼之，何晝何夜迨我盛時。烹肥擊鮮斗酒自隨，安知王喬八公者誰。促坐行觴交屬所私，百年如寄當復何疑。慊慊惜費智者所嗤，計防有無將以奚遺。\n77915\t其二\n77916\t巢父潔身天下為污四嶽九官而無匹夫傅說築巖維時商實爰立作相不俟終日尚避海濱二老是麗既載後車三聖所師仲未伯齊三逐何鄙生有父母知有鮑子伯陽猶龍和光同塵芻狗萬物聖而不仁丘明修辭古之國工縱橫六經化裁與同干木偃息大魏以藩式則閉門廹則踰垣莊周非人蓬纍而行逍遙防世乃稱達生\n77917\t西门行\n77918\t出西門，歩踟蹰。相逢不作樂，當復何須。但作樂，勿復問有無。安知家人生產，當復溷吾徒。君撃筑，我和歌，請為燕市飲，旁人當奈何。人生欲知已，結交不在多。豈無車馬客，富貴相經過。自非名卿鮑叔牙，雖有國士誰當知。自非名卿鮑叔牙，雖有國士誰當知。與君重自愛，中道有別離。區區抱苦心，可用不相疑。\n77919\t東門行【二首】\n77920\t出東門，顧且望，欲何歸。向洛陽，座下兩走馬，馬上結束千金裝。揮鞭酒家去，調笑邯鄲倡。作使博徒數軰，擲錢百萬少年塲。少年塲，朝用廣平公故，暮為琅琊大王。男兒結交願得豪賢，君復自愛莫相忘。男兒結交願得豪賢，君復自愛莫相忘。恩仇分所當，翩翩輕薄殊未央。\n77921\t其二\n77922\t出東門不顧歸，來入門愴欲悲。舍中無儋石儲，還視身上衣參差。慷慨出門去，兒女牽裾啼。他家自願富貴，賤妾與君但餔糜。但餔糜，上用穹窿天，故下用匍匐小兒。時吏清亷法不可干，一旦緩急當告誰？行吾望君歸，嗟少年莫輕非。\n77923\t飲馬長城窟行\n77924\t蕭蕭山上草，悠悠山下道。長城一何長，遠望多悲傷。遠望不如歸，防子日依依。依依復累累，涕泣當為誰。高防知天風，鴻雁知天霜。欲媚更無人，欲去更彷徨。浮雲西北來，我馬顧之鳴。願附尺素書，迢迢東南行。浮雲不可托，素書不可成。十年違室家，安知即平生。\n77925\t上留田行\n77926\t人生一何相懸，哲士常見未然，愚夫不睹目前。所較以千年，今爾忽怨蒼天。非世淆亂，誰貴聖賢。\n77927\t孤儿行\n77928\t孤兒生，孤兒命，不如一抔土。父母在時坐長筵，雷大鼓。父母已去，兄嫂令我報府。今年防羌，明年擊胡虜。六月來歸，不得自言苦。目汁稠濁，頭面生瘡。大兄言視飯，大嫂言溉釜。上高堂，不見父與母；下堂，孤兒淚下如縷。使我朝行薪，暮不得束芻。頃筐敝漏，緝之用荼。鉤折無喙，鎌鈍無膚。捨鎌防叢棘，棘斷行復蘇。刺傷我手，復裂我襦。自念猶人，誰使為奴。兄嫂如此，為不早去。下從地下，當復何須。高秋八九月，墮嚴霜，百草凋枯。牧豎絶糧，驅羊下山，逸入他羣，不辨所亡。願取我羔，莫攘我羊。羊復戀子，棰之不將。棄棰挽角，羊僵道傍。拽羊回家，兄與嫂睨。三年不乳，毛尾空長。作何校計。亂曰：羊鳴一何芊芊。父母地下，將書寄與兄嫂。爾愛其羊，我愛其子。\n77929\t怨诗行\n77930\t荊山何巖巖，白璧何齒齒。圭璋滿朝廷，爾胡獨在此。千載抵塵沙，一抱即知己。瓦礫生目中，眾人紛所指。五都當一顧，三獻不得理。一刖藏白虹，再刖涸沂水。玉石苟不分，安用存吾趾。昭王遣使問，慷慨不可止。一剖屬白虹，再剖折沂水。至今為宗器，天下稱其美。願以陵陽侯，還之樂正子。\n77931\t白头\n77932\t青如雪中栢，鑿如水中石。自君有兩意，事事非疇昔。疇昔共綢繆，何嘗不膠漆。今日不膠漆，明日即參商。東西大道上，車馬遙相望。新人此一時，故人彼一時。難將故人意，持與新人知。非不結同心，人情中道還。白頭百年期，豈作斗酒間。雲漢何繩繩，星宿何纍纍。意氣一以失，黃金不可為。決如潰防川，絕如蹶張。有親相推與，無親私自憐。
78109\t録別【十二首】\n78110\t悠悠念往路，離別從此長。何以酬明德，攜手歸故鄉。良時不須防，且復各盈觴。仰視日月馳，千載互相望。浮雲難獨留，遊子暮彷徨。綢繆逾皓首，風波忽一方。\n78111\t其二\n78112\t千秋一嘉遇，此别安可知。良時不努力，賤軀欲何為。晨風野蕭條，浮雲西北馳。河梁臨往路，遠望令人悲。防子自有懷，悠悠當告誰。\n78113\t其三\n78114\t長思何益，防乆留何益。歸行人悵明發，褰裳路徘徊。嘉期能再至，安辭渇與飢。浮雲一相失，千里常依依。我欲往從之，送子東南飛。\n78115\t其四\n78116\t秋蘭懷芬芳，依依樹前庭。春華不再盛，枝葉皆已零。念昔二三子，俛仰如流星。羽翼一以乖，邈若隔平生。徘徊顧四海，誰能喻中情。結交各有時，千載一濯纓。離別不在遠，日月從此征。長當為路人，獨無弟與兄。尊酒可自慰，願言崇令名。\n78117\t其五\n78118\t乖疑起恩愛，離別生歡娛。念子非一身，中懷難乆俱。握手一相失，奄忽秦與胡。新知自言樂，山海日以殊。行路方未央，出門思故廬。浮雲沒景光，北風悲有餘。褰裳復四顧，徘徊當路衢。結髪在戰塲，皓首為征夫。\n78119\t其六\n78120\t四海一黃鵠，千里命其儔。悲風厲胡馬，躑躅鳴相求。何況同袍友，從此遠行遊。離別無慷慨，去去且復留。白日沒邊城，回首望中州。浮雲西北飛，河漢東南流。視夜常苦早，寒冬正悠悠。明月燭羅幃，嚴霜切綢繆。俛仰已自喻，誰能不懷憂。\n78121\t其七\n78122\t念當首往路，千里邈已臨。絲竹發高堂，聽我雙龍吟。泠泠江漢流，浮雲寒以陰。長風激羽翼，嚴霜摧北林。慷慨有餘悲，新聲愴人心。防子失相視，征夫淚不任。中曲一俛仰，從此無知音。故鄉一尊酒，願言常酌斟。徘徊戀景光，忽為辰與參。來者自非昔，去者自非今。\n78123\t其八\n78124\t髙樓耿長夜，攬衣歌且謡。秋風一何悲，防子不得驕。明月照空牀，羅幃自蕭蕭。三星既隅列，河漢東南朝。黃鵠正徘徊，翩翩顧其曹。故鄉邈千里，慷慨命同袍。浮雲日西北，安知心所勞。攜手在須防，經時復漂揺。\n78125\t其九\n78126\t河漢何皎皎，眾星錯其間。攬衣立前庭，明月照苦顔。悲風中夜起，蕭蕭有餘寒。涕淚應聲零，四顧慘無歡。往路信可懐，爲樂及盛年。遊子不自愛，故鄉豈難旋。\n78127\t其十\n78128\t黃鵠難爲羣，防子常苦辛。念當從此別，中懷日以新。清光皎明月，遠望不可親。高樓正蕭條，徘徊四無人。上有千里雲，其下起飈塵。各言還故鄉，握手道何因。\n78129\t其十一\n78130\t窮冬盛陰氣，白日西南馳。征人常早寐，皎月照我扉。故鄉千餘里，中夜起懷歸。干星駕言邁，嚴霜裂裳衣。獨行無儔匹，誰知渴與饑。穹廬多悲風，蕭蕭邊草衰。身在天一隅，何得不徘徊。\n78131\t其十二\n78132\t顔色無常好，春華一以零。悲風蔽地來，四顧何防。寤言懐往路，攬衣從此興。殺氣拳毛髪，涕泣斷為冰。仰視河漢星，離如水中萍。景光不戀人，遊子豈遑寧。夜依牛羊宿，日驅駑馬行。努力及明時，安能愛其情。\n78133\t録別【又十一首】\n78134\t秋風既蕭蕭，浮雲亦依依。四顧但他鄉，防子一何防。駕言西北邁，中道正裵徊。客行無好懷，萬事不如歸。\n78135\t其二\n78136\t三星跂相視，新月拳素光。  \n兩宮髙自出，雙闕遙相望。  \n雲霞絢河漢，機杼成文章。  \n羅幃彯四座，華燭揺中堂。  \n主人前進酒，彈瑟為清商。  \n流猋激長夜，殺氣隕嚴霜。  \n蕭蕭墮白髪，翩翩曵衣裳。  \n男兒不憔悴，誰知在他鄉。\n78137\t其三\n78138\t北風著枯林，浮雲苦多陰。紅顔日就衰，他鄉日就深。別離起中夜，對酒不能斟。絲竹含妙伎，佳人懷好音。眄睞適君意，慷慨動君心。罷曲一俛仰，變爲遊子吟。念當事行役，淚下難自禁。\n78139\t其四\n78140\t秋風西北來，蕭蕭動百草。蕩子無室家，悠悠在長道。紅顔能防時，棄捐一何早。對客發素書，零涕復盈抱。上言故鄉好，下言故人老。\n78141\t其五\n78142\t冉冉年欲度，秋蘭采間萎。  \n蕩滌千嵗情，結束欲何為。  \n美酒不誤人，紅顔多所宜。  \n萬事自明日，行樂此一時。  \n四座慘無言，遊子中心知。  \n浮雲動悠悠，故鄉難可期。\n78143\t其六\n78144\t悲風墮白日，天地何。招揺彈北戶，河漢條中庭。征夫苦難夜，且復命新聲。芳言動君子，四座無不清。人生即滿百，長此千載名。豈如飲美酒，趙女奏鳴箏。慷慨盡逸響，慰我飢渇情。惟念當離別，翩翩渺獨征。\n78145\t其七\n78146\t明月促曙光，眾星西北移。防子工早行，起問夜何其。攬衣出門去，長當渴與飢。蒺藜穿我履，嚴霜薄我肌。別離矜盛年，老至不自知。努力事戰場，淚下復無時。\n78147\t其八\n78148\t浮雲滿天地，蕩子欲安之。努力事行役，棄置以為期。少年盛意氣，慷慨生別離。防防無根蓬，翩翩中林鵻。馬上不得語，涕涙各累累。君但重自愛，逺道歸有時。\n78149\t其九\n78150\t秋風動千里，遊子何翩翩。早行多所懐，慷慨私自憐。嚴霜覆四野，明星出髙天。涕淚一以下，中道忽言旋。踟躕戀徒侶，不知身棄捐。客從逺方來，遺我繒防牋。故人俱白頭，安得獨盛年。\n78151\t其十\n78152\t昭昭秋素景，明月涵金華。清酒照朱顔，中堂發髙歌。防子在外單，結交常苦多。別離動白頭，人生復防何。悲風揺枯林，嚴霜擕女蘿。新知雖雲樂，不如早還家。\n78153\t其十一\n78154\t高樓出浮雲，零露綴綺防。明月照佳人，清光相有餘。紛何下涕淚，纖纖結素書。願持千里心，託此雙鯉魚。尊名不可處，白髮難久居。豈如及盛年，駕言歸故廬。\n78155\t録別【又三首】\n78156\t眇眇逺行客，綿綿思故鄉。悲風繞車鳴，浮雲立馬傍。邉城苦多隂，秋氣激繁霜。白日匿何時，四野一茫茫。落木委空庭，遊響拂閑房。霏霏羅帷影，明月在我牀。起視河漢流，寥寥夜未央。出亦以徘徊，入亦以彷徨。\n78157\t其二\n78158\t大江多悲風，秋日澄清隂。浮雲無本根，天路難重尋。故人一失所，結交良苦心。遊子易慷慨，撫劒吐哀吟。白髪行蕭蕭，繁霜悴我衿。登城望四野，明月照北林。悠悠委他鄉，中懐安可任。\n78159\t其三\n78160\t去日苦太易，游子無常家。  \n別離在俯仰，素雪以朱華。  \n驅車就頽景，明發泛黃河。  \n浮雲媵余征，流飇激其波。  \n顧眄當中原，慷慨為悲歌。  \n千里一蕭條，故鄉復如何。\n78161\t古意【七首】\n78162\t秋風西北起，吹我防子裳。浮雲從何來，安知非故鄉。蕭蕭胡馬鳴，翩翩下枯桑。暮色入中原，飛蓬轉戰場。往路不可懷，行役自悲傷。\n78163\t其二\n78164\t新人一何好，年頗十五餘。  \n夲自貴家子，秦氏有名姝。  \n故人行采桑，值我城南隅。  \n顔色各精妙，手爪亦相如。  \n故人工紈素，新人工笙竽。  \n笙竽未詎央，紈素色已渝。  \n人生無新故，夫壻自言殊。\n78165\t其三\n78166\t嶰隂有孤竹，常含千嵗霜。截為雄鳴管，其音中清商。豈不在人耳，世已無鳳皇。新聲自一時，艷曲亂髙倡。安得日相御，並坐君子堂。\n78167\t其四\n78168\t十五漳河女，出身邯鄲庭。  \n絲竹妙一世，纖手何泠泠。  \n清商有餘悲，慷慨為新聲。  \n中曲若無人，含意已獨明。  \n知音難再遇，紅妝日夜零。  \n奮響發浮雲，摧耳不能聽。\n78169\t其五\n78170\t英英天上雲，不照濁水泥。  \n新婚日以親，賤妾日以攜。  \n繁聲出皓齒，妙舞生春姿。  \n縞綦難為容，棄如秋草萎。  \n念當羽翼乖，依依即路岐。  \n良人無古歡，妾自中心知。\n78171\t其六\n78172\t中天起雙闕，浮雲出兩宮。馳道挺其間，甲第羅西東。胡姬正當壚，邀客過新豐。朱唇含綠酒，纖爪扣青銅。墮髻似無意，紹繞一何工。眄睞正愁人，流紈動春風。雙雙羽林郎，翩翩五色。挾瑟上高樓，調絲方未終。\n78173\t其七\n78174\t胡鷹一何勁，北風一何高。朔方士馬地，斗酒命同袍。窮冬蹙四野，大獵出臨洮。蕩石響深谷，烈火走平臯。邉聲中夜起，殺氣常蕭蕭。積隂生戰塲，白日慘不消。草枯牛羊瘦，雪盛狐防驕。引領望交河，層冰正迢迢。\n78175\t詠古【十六首】\n78176\t帝作大唐歌，八伯奏卿雲。鐘石興麓野，人聲一以論。日月發光華，爛然星具陳。沈璧十二渚，岱宗乃於禋。是時辟四門，穆穆咸所賓。\n78177\t其二\n78178\t綏綏塗山狐，九尾不自多。我往求平定，念子無室家。明發興岳庭，乃身參洪波。宗防事則裒，祝融揚英華。玉牒沐日月，素書出江河。\n78179\t其三\n78180\t江水一何沛，薄大趣歸處。朝周過故墟，宮室生禾黍。傷彼西山士，采薇自相茹。千載睹逸詩，斯人乃髙舉。\n78181\t其四\n78182\t白雲出山陵，乃在天一方。東土既已洽，徂西聊倘佯。虎豹自爲羣，烏鵲列成行。惟帝立嘉命，諸夏發其祥。願言顧見女，中心以翺翔。刋石樹弇茲，千載遙相望。\n78183\t其五\n78184\t杲杲熾日羽，施施掩飆斿。我車既已寫，四馬亦孔柔。射夫率原隰，君子循方舟。楊柳囊其鮮，鹿豕填相求。多士自允異，燕樂成王猷。駕言徂東郊，出洛朝諸侯。\n78185\t其六\n78186\t白石粲南山，赪鯉麗滄浪。單衣裁及骭，緼縷逺從商。夜中起飯牛，任車自所將。爝火辟列星，上客爛生光。疾歌一不聞，何謂伯與王。\n78187\t其七\n78188\t菀彼中林，烏拚飛不集。枯齒牙，一為猾公子，良見圗。矯矯上天龍，霧雨既已敷。子推獨耆干，草莽空號呼。懸書下宮門，綿山聊與娛。\n78189\t其八\n78190\t莊王搆曾防，乃與雲夢隣。東延洞庭石，涔陽激清津。趙魏方幸禍，況此狼虎秦。諫者七十二，枕藉以前陳。時非一耕夫，三楚訖無人。因知沮溺流，用即社稷臣。\n78191\t其九\n78192\t駕言九臯澤，攬彼漸水臺。罘罳蔽荊岑，絶流曲池隈。婉彼三楚士，諫獵紆其才。大雨忽盈河，疾風西北來。洪潦起滔天，隕雹激以雷。商梁正綏立，僕夫行告哀。孤虛無妄設，熒惑諒為災。帝徳睠荒滛，欲去此徘徊。\n78193\t其十\n78194\t文駟陳大庭，膰肉宿所脩。羣婢一以盛，君子乃見咻。孰謂彼婦口，於中可優游。蟪蛄遂盈耳，鳳兮當何求。斧柯不在手，龜山鬱綢繆。翺翔七十國，交轍奸諸侯。狄水衍其波，罔濟非無舟。駕言從吾好，還轅息我陬。\n78195\t其十一\n78196\t忽忽嵗已莫，太台役方作。太上美遨游，禾黍未能获。滞穗满甫田，风雨殚零落。相国一沾襟，罢酒不为乐。\n78197\t其十二\n78198\t貪吏常苦富，廉吏常苦貧。不見孫叔敖，其子行負薪。五霸相代興，主烈難為臣。令名有遺封，餘財喜沒人。寢丘雖言惡，千載功無湮。\n78199\t其十三\n78200\t闔閭為無道，厥欲如蛇豕，薦食視上國，乃政從楚起。昭王在草澤，羣臣不復紀，使者哭秦庭，七日未得理。入郢既已甚，丘隴行見棰，感茲告急言，誓彼同袍士。賢臣亦多術，存亡尤獨美。\n78201\t其十四\n78202\t吳王既棲越出遊包山湖道逢一丈人邀我洞庭隅靈墟發深藏中有神禹書大文秘天地乃傳百六初金簡歊浮雲玉宇迴璇樞科斗不可辨鳥跡互盤紆精華一以泄厭氣直國廬顧見二室顛三石方扶疏\n78203\t其十五\n78204\t薛公得馮驩，門下知者誰。十日居傳舍，乃問客所為。先生惟一劒，彈鋏何其悲。授室締髙國，驅車出中逵。主人意已厭，同列寧見推。田文既失位，傾身與持危。片言悟齊主，復相名益垂。竒士多侮世，藏用匪可窺。\n78205\t其十六\n78206\t中春陽和起，嘉觀臨四方。刻石頌功徳，從臣紀攸長。上以獻泰成，下威六暴彊。郡縣乃作始，經緯不逾行。薦號立大義，昭設咸有章。濯俗諒已美，刑名非恒常。鞭棰出頑夫，二世尋防亡。\n78207\t雜興【十首】\n78208\t伯牙負髙操，引曲輙入神。從師蹈東海，延頸四無人。洪波蕩大壑，悲鳥方號羣。白日坐失色，山林忽不分。精氣一以變，此調得其真。世俗蔽聞見，千載逓相因。遺世伎始妙，絶絃多苦辛。自非鍾子期，古道難具陳。\n78209\t其二\n78210\t離朱不逆景，師曠不逆風。所用一以失，化為瞽與聾。轡防出大御，繩墨出巧工。顧眄即千里，結構臨層穹。束手寧自甘，狥人道乃窮。\n78211\t其三\n78212\t良材出大國，群構集明堂。欂栌相支持，榱桷碩且長。飛棟鬱雲興，高軒間重梁。眾人稱壯麗，輸子起徬徨。柱小亦已撓，朽蠧處中央。迨天方晦陰，室家羅四廂。行者苦無休，居者歌慨慷。風雨一漂搖，不知僵路傍。\n78213\t其四\n78214\t良馬躓路岐，善言躓嫌疑。稱樂自云早，日月寢已馳。黃金不可作，美酒多所宜。清風響髙唱，令徳含妙辭。\n78215\t其五\n78216\t太元秉經緯，天地自生成。隂陽逓消息，四時相虛盈。雷雨鼓神氣，日月宣華英。絪緼交二儀，周流列五行。至和液甘露，盛徳厭欃槍。唐虞且法象，明良熈穆清。垂衣御三事，大治無常名。\n78217\t其六\n78218\t翩何漢宮女，紅妝鬱熒熒。本自良家子，十五充後庭。是時得上意，寵至身逾輕。貴幸霸天下，妙麗傾人城。詔許領椒房，嬪御無不驚。唇如齧丹飴，齒如鏘玉聲。一當萬乘主，常含中道情。絶色動千載，旦夕誰見明。美惡懸盛衰，棄置視合併。所以尹婕妤，顧盻失平生。\n78219\t其七\n78220\t詭時苦難遇，直道苦不華。挈缾羸眾口，繩墨矯群邪。所以上古工，拙無常家。陸沈金馬門，醉即據地歌。世乆自相玩，為徳一何多。在羣既累生，孤貴亦失和。首陽與柳下，一龍復一蛇。同流雖所願，跡邇心則遐。\n78221\t其八\n78222\t鴻鵠一以舉，四海何悠悠。局促人間世，豈若遠行遊。明時不重至，中懷難久留。遇合成佞幸，美女多所仇。英雄既失據，片語解綢繆。所以孔仲尼，舍車即于浮。\n78223\t其九\n78224\t洞庭大張樂，千乗朝崑崙。在昔有行幸，軒穆一何尊。樓船下河東，羽衛覧西垠。風起白雲飛，隴首望中原。簫鼓發哀情，長馳晻回轅。入齧妃女唇，出接詞客言。\n78225\t其十\n78226\t名馬不受羈，足下有千里。黃鵠不受羅，羽翼就四海。貴賤自一身，出處無二軌。時利適愚夫，勢衰蹶智士。祛長不揠臂，屨縮不截趾。陸沈人間世，悠悠日復爾。\n78227\t雜興【又十一首】\n78228\t鴻鵠摩蒼天，萬里一翺翔。廻飆生羽翼，浮雲為低昻。畢逋城上烏，黃口自成行。俛啄仰相嚇，徘徊腐防傍。\n78229\t其二\n78230\t大魚鼓長鬐，防若舉帆幢。夜驅蒼梧風，凌晨浮九江。怒擊胥山濤，洪波為洶洶。夲圗運南溟，中更不相容。何言一失水，湖海難再逢。寧如涸轍鮒，斗水得所鍾。\n78231\t其三\n78232\t江南有佳人，桃李蓊朱顔。宕子行從軍，閑房重其闗。明月一徘徊，形影自翩翩。秋氣響羅帷，蕭蕭難獨眠。\n78233\t其四\n78234\t鳳棲十圍幹，龍翔九迴流。圎景朝列宿，五嶽尊陵丘。聖人膺大命，多士自相求。稷契功不刋，唐虞徳無儔。神明盛驅使，衣裳美優防。詩書監二代，孔氏乃宗周。在昔紆天經，羣後有綢繆。艱難戴王室，千載成咸休。\n78235\t其五\n78236\t長離自鳳雛，天馬乃龍子。文采成九苞，骨法夲千里。箕潁出髙人，巖穴有知己。抗跡唐虞庭，清風振薄鄙。\n78237\t其六\n78238\t南山有奇鳥，朝陽曜其文。下來蘭池飲，羅網正紛紜。雖復就長纓，徘徊懷不羣。枳棘無安步，哀鳴激清雲。\n78239\t其七\n78240\t翩翩西北風，蕭蕭枯桑林。登高使人望，秋氣悲我心。叢臺蔓寒草，易水清且深。當時燕趙士，慷慨有遺音。\n78241\t其八\n78242\t駕出薊北門東望元英宮。高臺造浮雲。碣石來悲風。客卿既裂地。戰士亦論功。稱系遷大呂。昭王氣何雄。汶篁一不植。千里生飛蓬。\n78243\t其九\n78244\t逍遙臨蓬池，言陟梁王臺。還顧望大河，洪波悠哉。飛雪蔽中原，北風千里來。馳驅名利途，無駿不駑駘。精衛自防鳥，東海生塵埃。\n78245\t其十\n78246\t古今一旦暮，俯仰成興衰。不見桑榆雲，千里相蔽虧。黃金苦易盡，紅顔安可爲。如何膏粱士，拂拭使人悲。\n78247\t其十一\n78248\t萬事無不有何言能自持巢由乖世度髙行衆人疑俯仰在當路得防未可期湯火煎太和傾側使神危終身繫羅網失勢還相欺念我平生歡臨觴命妖姬\n78249\t古詩後十九首【并引】\n78250\t前有十九首，故後言之，猶稱古者，其文則十九首也。其文則十九首，而以屬辭辟之，制轡防於垤中，恣意於馬，使不得旁出，而居然有一息千里之勢，斯王良、造父所為難爾。\n78251\t其一\n78252\t行行萬里餘，依依夢故鄉。見君累長夜，攜手立彷徨。寤言心尚爾，忽在天一方。越鳥東南飛，胡馬鳴相望。眄睞人自好，棄捐人自老。徘徊亦何益，努力苦不早。思君度餐飯，嵗月漫浩浩。慷慨即別離，故鄉勿復道。\n78253\t其二\n78254\t搖搖車馬客，依依燕趙女。沾沾倚箏立，交交夾語。盤盤高結出，飆飆巾帶舉。浮雲忽自歸，蕩子漫無所。天寒錦衾薄，空牀難獨處。\n78255\t其三\n78256\t白石何歷歷，松柏何離離。人生天地間，一日不可知。斗酒無常置，良防無常期。沈吟厚與薄，為樂無乃遲。宛洛美遊戲，冠帶自相隨。宮闕起雲中，第宅羅四垂。王侯負貴氣，佳客以盛衰。君但視車馬，攬轡振其綏。\n78257\t其四\n78258\t良防屬今日，彈箏倚新聲。唱苦令神傷，三變不可盈。中曲忽自置，躑躅一再行。欲因更促柱，難為聴者情。人生局一世，悠悠終何成。要路多坎坷，先秋慘其榮。來者率如此，焉知千嵗名。\n78259\t其五\n78260\t三五樓上女，徙倚當雙扉。紅妝妙一世，誰不攬容輝。弦歌入青雲，新聲亮所稀。千載為一彈，含意有餘哀。知音難再得，且復立徘徊。終日不成曲，零涕沾裳衣。三嘆令人老，遊子何時歸。\n78261\t其六\n78262\t燭燭芙蓉花，擢擢采蘭婦。懷袖忽已盈，馨香誰為有。秋草一以萎，此物難獨久。馳情一水間，無因攜素手。\n78263\t其七\n78264\t揺光加孟冬，北風何慘慄。寒至踈眾星，蟾兎亦早缺。四時既潛移，遺跡獨難列。不知空牀下，蟋蟀安從出。宛洛多故人，厚者如膠漆。及其據要路，負我道非一。織女無成章，牽牛防不發。且復守貧賤，振翮各有日。\n78265\t其八\n78266\t浮雲何冉冉，亦在南山阿。千里遠徘徊，防子苦無家。昔我同門友，防馬驅高車。兩宮屬眄睞，冠帶日逶迤。致身及盛時，結附一何多。極宴累長夜，重闈發弦歌。白露忽以零，廹此蕙蘭花。芳草隨飈塵，誰能顧女蘿。\n78267\t其九\n78268\t獨鵠西北逝，逸響一何哀。念當生別離，欲去復徘徊。不惜寒氣厲，但傷羽翼摧。我有鴛鴦綺，無衣誰為裁。\n78269\t其十\n78270\t眄眄織女星，當机理纨素。牽牛能幾許，常為投杼誤。纨素欲遺誰，終日西北顧。負軛復何時，軒車嵗云暮。攬衣即河漢，躑躅不得度。\n78271\t其十一\n78272\t髙樓出西北，下有故鄉道。浮雲蔽天起，回飆響秋草。四時更相至，人生自著老。傷彼遊子顔，戚戚難獨好。擕手不須防，棄捐一何早。努力以為樂，泣涕復盈抱。\n78273\t其十二\n78274\t東城屬浮雲，阿閣百餘尺。嵗暮多悲風，防子衣裳薄。四野何蕭條，所遇但遺跡。來者自爲今，去者自爲昔。盛年奄已衰，含意將安適。燕趙出名倡，紅顔照宛洛。結束隨時變，弦歌日相索。未彈理懐袖，若在逺行客。弄指一何妙，列柱一何廹。馳情視雙燕，飛入王侯宅。\n78275\t其十三\n78276\t磊磊丘與墳，鬱鬱郭北地。白日松栢陰，悲風四面至。誰能黃泉下，永含未伸意。悠悠即長夜，千載一以棄。漫漫待明發，迢迢正遙寐。身世非膠漆，豈得常相寄。此物無賢愚，萬歲更相致。神仙不可知，服食苦中置。美酒與佳人，攜手行遊戲。\n78277\t其十四\n78278\t郭北一極望，徘徊安所如。新墳歴歴出，古墓附里閭。薪者躑躅歌，棄女廻其車。白楊日夜疎，蕭蕭悲有餘。三嵗去故鄉，一字無素書。\n78279\t其十五\n78280\t處世苦無見，孤生非所憂。髙言唱同心，千載一相求。窮賤解膠漆，棄置衰交防。昔我同門友，上書哀王侯。明月皎夜光，躑躅不得投。\n78281\t其十六\n78282\t迢迢月既望，白露被庭中。越女理前音，燕服羅清宮。交防自逺方，文彩復無雙。駕言出廣陵，將以適曲江。聊慄此何氣，攬觀不可窮。帷車蔽日下，萬馬悲回風。水力率已至，神物難為容。秉意屬南山，浩蕩惟所從。上客變其度，陳唱誰與同。極命以成章，娛樂良未終。\n78283\t其十七\n78284\t孟冬風已厲，攬衣有餘歎。獨宿知夜長，遠客知天寒。河漢直雙闕，皎若素與紈。黃鵠從西南，孤飛正漫漫。一鳴緩中帶，再鳴霑玉顔。遊子不可聴，令君中道還。所以生別離，慷慨亮為難。\n78285\t其十八\n78286\t客從洛浦至，遺我合歡衾。中有長相思，緣以結同心。芙蓉發文彩，鴛鴦厲哀吟。逰子正無衣，天氣復已隂。故人此屬意，徘徊獨至今。\n78287\t其十九\n78288\t皎皎羅帷月，攬之有餘輝。寤言守長夜，依依未能歸。故鄉無不可，道路亦何為。客行各有懷，誰知我心悲。出門一以望，浩蕩霑裳衣。\n78289\t君子行\n78290\t君子美百行，維日服厥。車奔不易度，火滅不改容。垢言一生口，盥潄難為工。金多徒自穢，重名撓直躬。幸勿少須防，無替功乃崇。九淵可浮防，所患溺愚防。\n78291\t逺游篇\n78292\t乗蹻萬里外，言造太微庭。雲霞曜朱闕，日月夾丹櫺。羣后儼金止，仙女紛玉亭。隨風列以雨，出窈而入。沆瀣飛素液，芝草不復零。虹霓為我帶，雜佩揺華星。濯纓河漢流，清波正泠泠。俯視世間人，泛泛如浮萍。\n78293\t太山篇\n78294\t大東有神嶽，專名為岱宗。日精攝海氣，吳野控其峯。明堂朝列後，金防紀元功。維昔七十家，軒轅此登封。雲霞自窈窕，石室何青葱。仙人攬玉樹，鬚髪生清風。靈液飛潺湲，芝草如蒿蓬。唯帝擁靈符，千載一升中。願言與問道，乘龍舉太空。
81243\t与徐子与\n81244\t以不佞觀于子與不有今日何以著齟齬之効也然其技止于解郡而惜我者亦已隨之今不出彼將謂我何何所不屑而自惕如此即太夫人何以自安一二兄弟實諧所請惟足下辱為裁焉日再奉諭圖所起居未就拙刻亦復宿謝子與庶幾無疾病即如明卿已事浮沉人間何不可者而悻悻為即何得使不佞望見顔色如曩在清河舟中時也\n81245\t又\n81246\t君家大人違養，某至不能為一介絮酒之使，二三兄弟奈何？竒狀驚人，凡再辱諭，深念種種。天不憗遺，何論殄瘁？非我子與縷縷，誠無以聞高枕前。紹故自不孤，廣陵生多情，豈今有屬於襁抱？明卿危就世網，翩翩自在所美。佯狂欲離欲合，如阮嗣宗者，一子與耳。乆擬一晤，託言千古。\n81247\t又\n81248\t得閏月書讀幾逰岱宗之語駭勃乆之若即就視不能奮飛方念南海廣陵二君子即夜何堪更得此于子與蓋余至今尚病悸云及覩白雪樓二章又翩翩有逍遙垂天之度快哉快哉向謬計足下出處不獨以伯母即亦子與所能信者一時同好交臂匏繫將謂我輩何呉生栖栖一郡豈遽為非哉足下高識妙悟夙昔帝衷何竢解官如竢解官不能于解官矣病愈之悟悟豈曰委處何見為委出何見不為委耶此余所謂吳生栖栖一郡未遽為非也伯母內行大儀南國攀龍敢不樂聞老母明年嵗復七十正自借乞答篇矣陶羅山銜恩足下輒拓闗稱謝述德備至至使真陽令三使致書使竊幣道亡而再致之竟取報而後止足下感人此一何深屬吏如二令郡百姓可知固始公所傾身激烈百口為誓者豈其心能自已乎僕村居即數月不入城市伏臘詣老母稱夀即順甫亦數月一晤數語為別耳終當為足下酬固始公髙誼不淺也所示新作朱紱誰無恙孤臣去國之音世情囘首盡達生齊物之防遠哉戚戚我心元美殊賴慰藉推與敬美蓋亦為之惠連以慰藉之然此美故自臭味即吾黨後賢亦所慰藉矣今復何狀間者濶焉乆不聞問不佞業已自棄則有抱影槁立耳終不能復在貴客意氣中\n81249\t又\n81250\t不佞所輒為誌銘蓋解衰服辱故人之跡至無以標秉當世反湮太夫人懿徳罪豈獨子與哉置之惠亦不但不佞也先伯承致書梁周二子具悉足下在疚狀元美亦云子與立壁如長卿滿座作文舉念其貧不欲慁之朝擊鮮亦夕歸矣二子者亦拳拳不佞為請然足下業已過厚安之曷害焉顧二子亦雅能忠告以子與長者重為躁耳日茂秦寄詩見懐及伯承所貽新刻並多出入畔我族類子與固云文章老自知乃兩君旣種種可以其文章知之矣余徳甫七言近體頗工於勢無已終當自詣將為大江以西一人今湏子與元美時時奨掖相成羽翼吾道所樹不淺集佳把玩日不去手間有所効勿恤狂瞽不亟達者難其郵云前選詩目槩未精愜十刪其五庻幾近之\n81251\t又\n81252\t太夫人以子與乃當大事，今幸已竣，他無不可自致也。通家猶子竟不得一執紼而授褐，老母愧則可知。為別忽復彌歲矣，雨雪黯然，遂成千載。向擕周生把苦三胡桃樹下，道及子與纏綿轆轤前，渴心如火，子與為亦不忘耶？佳集璧上中多不可易之聯，不可得之語，寵光吾黨，鏗鏘異代，不佞賴焉。即元美所云斟酌二子，殊有味乎斯言，而曰精思便達，似有子與所少。今觀丙寅稿數章，已詣境地，何以更竢精思？蓋詩之難，正惟境地不可至耳。至其境地矣，精思安在哉？十二團營一軍吏領神機諸部，七劑相載，聲聞百里，此何故？氣欲實也。精思非氣所為乎？此固元美養氣之學，而以望諸子與。子與誠能盡所為集以積精蓄思，一朝自至，並其境地俱冺，然後乃今命不佞以末簡之役，俾不佞得以其所至為敘，揄揚明徳，庻幾稱効。將視元美明卿櫜鞬中原，職志不淺。不然，今集故已絶塵當世，膾炙士口，不必更造。顧所竢方來英雄窺人，尚為一間，不獲我心，非兄弟不朽大計也。不佞一讀丙寅稿，不勝踴躍，晩成大器，始敢諄諄期月作苦，實謂子與必至無疑耳。為問元美瘍何狀？斯人斯疾，孰與逰諸洞天樂也。顧大司冦狀宛暢周洽，史斷核然，元美取材子與，縱橫自是可致。覽向約李伯承暮春者，我二人於日觀之上賦相遇也。其人嫋嫋自愛，茂恐三舎引避，安能顧草廬？又殿卿報謝茂秦近狀，曵裾沈王門，擁一老伎，故趙女居常千金裝自快，是為詩市也。此自小馮君先容，正惟牛頭未見四祖時耳。今安得此老伎為元美防瘍痂矣。\n81253\t又\n81254\t七月既望，始從顧生所奉足下去歲書，輒具答付寒溫，不以時聞，奈何。元美通章，色動聖主，今既得請，凡在吾黨，與賢此舉，惟子與幸過而勞焉。便道咫尺，不果見枉，不佞非人哉。引領三諾，竟忍負之，縹緲一信，益增悵悵。握手前期，不復可知矣。而後乃今念足下三宿白雪樓中，以成萬古奇會，誼則甚高，然元美似有畏途之阻，士之處世，無以效哀憐之交，難哉。諭云邵武有齮齕之者，子與無害也。余蓋嘗慕足下大雅明哲之德，遜以出之矣，為有味乎。元美其言之也。便附起居，屬有匍匐之役，不次不宣。\n81255\t又\n81256\t抵鄞之夕，元美一介之使奉書至矣。篚厥盈庭，用託先司馬不朽之役。不知不佞日判五百牘，哺不及吐也。四詩調笑，小美亦復二章，並以附覽。天上客星，聊作使，不當如是耶？中原紫氣，正與子與臥龍之句頡頏作已云云。知有今日，明不妨耳。小美去住青山者，自由殊合邴生之防，即為諷不恤焉。足下熊羆之喜，不佞已徵元美稱文為賀。防攟至中逵，握手一醉，子與乃效東道主，亦吾天下盛事，寧無努力乎？大美用小美為陽鱎魚，適以二十一日謁選，欲因塞望，不知終當不免矣。郡博士周君云得明卿京邸報，待調良苦。元美海錯二瓿，轉聞從者取答不次。\n81257\t又\n81258\t正月痔乃作，竒徂夏始愈。不佞平生善卧，是稱病隠。造化其奈我何？但為狀惡，至今猶能令聞者悸。斯岌岌乎可知。元美為足下勸起，實獲此心。今所欲於足下者，從事而勿失時為貴於智也。公車一月可請除，即奉檄南枉，從容道故，豈為晩哉？\n81259\t又\n81260\t吾黨漂揺見復種種深念足下隠約無時乃使者忽以遷聞兼期晤寫不佞懐緘踊躍計日為驩即命湑蠲庖婦子從防亡何足下至矣則儼然在衰服之中使某駭愕四視慰勞不能成辭顧暫奪衰悰欵及病狀諸雖黯淡而一夕千載鮑山為烈代有其人樓之取名懸合氣調數非偶然王長君而後何可使子與無跫然之音獨以太夫人隱痛某自宜絮酒千里不然出弔於塗二者坐廢而居然辱駕倉卒南奔不得仰効雞黍之忱盡請益之雅則不佞所疑天厭之人事多中阻似不妄也盧城之別非敢恝然足下髙情有攜必戀既已迂枉又令不得窮日之力豈所望故人永錫之義乎斯不難於足下難於受者志銘之委遂敢承之凡以釋群疑使泯然不見有異常之跡耳謗書姑置之是矣乆以伏枕廢業恧茲大文乃某與有猶母之分不得以作者自嫌終當削擲必無傷足下之明諸所面託謹以極愚防於一書并希檢發獨佳集一部正欲留質明詩刪兼足下為辭多詣神品非假日月其奧難窺文集亦卒難録統容獻春便寄再求鑑賞明珠尺璧在已猶在人何慮什襲焉使者滯於轍中薄晦始返恐勞延佇詰朝緘發元美前云拙稿尚有可留者失之集中或存之苑紙可屬録示明詩刪姑無令出尤懇大事方百惟自愛\n81261\t又\n81262\t不佞種種改元二月，又舉一豚犬，孩提盈抱，子與可知矣。元美再致書，必欲一顧病夫草廬之中，然尚守闕，祗俟勘覆，得請而旋，期難豫定，是以乆外公朝。大薦元美，已為裦然稱首，令吾黨吐氣。其通章以列寃狀者，凜凜乎其文，議臣動色。特揭巖廊，傳誦髙義。小美例自得除，兄弟並起，夙憤豁然。唯是聖政方新，風雲之防，子與及禫，勿復濡滯。明卿即落落以卜有鄰，何慮乎瑞室。詩甚佳，如履平韻，是老筆耳。\n81263\t又\n81264\t文章大業，是以君子欲及時也。顧文章自有其時，有欲焉而不及之者，子與所謂文章老自知是也。佳集不敢久留，則足下時至矣。期月作苦，以遺二三知己，千載一快。許殿卿《海右集》屬灌甫中尉為序，不佞嘗欲畀諸炎火，乃周公瑕亦曰：「是既已不能禁其傳，然不可以欺智者，亦唯任之。」今以子與視殿卿為竣灌甫乎？嗚呼！不獨其驥，即蠅亦難。子與奚樂？百世之下，謂不佞執鞭子與邪？竟貽左史，詩云云矣。\n81265\t又\n81266\t不佞巖穴不深，自取侮予小草，渡江不勝故態復作之甚。所幸子與禫而謁選之期近矣，圖當方舟北返，徵元美震澤之濱，坐一大壇場，搴旗中原去矣。是役也，不佞於出處之間，似亦率爾，然一失計之窮交也。元美乃信宿自愛，不知不佞南發之始，已量所效於二三兄弟者，固以此舉焉，而匪久為棲棲也。抵任奔走無暇時，即未嘗頃刻忘薜荔園一握手札槀，夙具冀有他請偕報，而使者儼然臨貺矣。以一病客坐更新歲，慰藉何如？敬美欲復作達，飛揚自喜，維夏尋且謁選，再窺元美感述諸公之意，亦恐卒不能堅臥，豈不人各有志？然旦巢阿閣，暮翔千仞，當與不佞同之。不佞以足下寵靈自恃，犬馬之齒尚堪善後，顧止於遂初而已，輒起輒罷，何害焉？此某不自知其不可者，敢布腹心。夫玩世之難於辟世也百倍，則不佞黽勉自苦矣。偶有他請，二月當詣貴郡，摳衣孺子之堂，薄觀二姬將就館者，垂腴溢幅，明珠映媚，豈不四海一快耶？老毋以弟婦之變而豚犬駒以妻病未遑即養，不佞攜一小子鱗呱呱掌上，與老妾蔡張燭華屏，正席珍品，斗酒相勞，歌風雲一日臥龍來之句，愀然借色於文章，寧能羈旅自悲也。寄於鱗起家浙憲二章，大自格氣，非明卿所及矣。有是哉，大器晚成者乎？元美亦云，邵武近槀輒不振，至乃阿黨峻伯以畔正始，豈其才之罪乎？佳篇答江都歐文學以下，如篋裏夜光等語，非元美不能也。足下必自駭之，何由而駭造此？無亦文章老自神乎？吳越一撮土，乃有兩生奉一不佞，並立中原，比肩千載，圖盛事者邪？許殿卿促不佞之官甚力，唯恐不佞不一渡江與兩生者周旋鞭弭也。昔在貢禹，賣田以赴彈冠之防，未聞王陽為出黃金裝其橐中，乃左史餽賮盈鎰為難矣。且念足下不置，足下其獎借之，勿以謂非大誼所關而惜片楮，即金紫新貴，或可惠以贈章，尤過望云。\n81267\t又\n81268\t曩者西鄙吏行為致草草逾日文成魏使君乃有一介於汝上以不聞命失附候音非敢湏防防所有請於左右也田家作苦既已滌場與許史為南山十日之逰歸而值一戶曹從河南來者言足下守汝上狀自謂三載郡理官未嘗見治行第一蚤有如足下者不佞也媮快可知矣及即又稍述明卿被搆佹不免者是安得有此此何以稱焉而重以量移怏怏去海內二三兄弟且盡矣一楚狂又何能為奚不聼之然後知足下龍蠖之徳不可及而天意慭遺者獨至為二三兄弟間執它口豈其防哉何公祠記雄辨千古三仁四科大義卓然即所論業已見撤無復返理足令仲黙凜凜有生氣實獲我心所謂知其説者之於天下視諸掌乎即不數月而治行第一奚怪焉\n81269\t荅子与\n81270\t異日者攜許生逐兎朌子城下掠草而射之不覺鼻頭出火耳後生風批脯而食醉見大介遂西走馬秉燭使君之灘雄飲相視扣舷賦詩撰思道故中夜忼慨拊髀於五子復亦不覺髪上指冠意氣交作矣十年之別不可無一晤言如此不佞則為五子者為使君非直為使君也曙發更抵右史之廬散帙揮染戀戀可知逾日乘雪復與右史載酒岱隂諸山谷間棲息諸寺試嘗名理歸臥東村掩關藥物除夕悠悠蔬粥自愛五尺一童子炙被而已是時也不知使君左擁呉娃右抱燕姬與彼海濵遺戮蓼莪藐焉之二孤泣血相對狀復何似也謝中丞苦愛佳篇三使人索之不佞為檢百章今所緝采亡慮數十不佞狂僣間昜片語勿罪後聞繼奉寄示安得有文章老自知之句在人間其懐身輩諸古愈益渾雅二張氏驟列使君當為割席耳即存亡並舉何害邪元美一篇不佞不堪其悲安能使元美見之所謂王生雖僅存其憂甚死者某不能賛一辭矣\n81271\t又\n81272\t小祗園之樂不減天竺國，于時龍象固自縱橫，恐非睨金支擘海矣。大美疏建白，何事不佞入賀，當踐京口之約，子與勉之。汪伯玉頗具名言，驂于吾黨，防當日上其論元美時，亦弋獲明卿。月朔補廣之髙州，書云大宗伯公從群謗中極口昭雪，至以身證之也。又云元美除目已下，恐亦不能棄太夫人輒出矣。別計逾月，景光可愛，此物誠是也。子與何嫌乎七佛精進力，而不一切遣之自作苦邪。\n81273\t與王元美【十八首】\n81274\t某不幸中於流言，足下愛我乃能縷縷為語，如汚已者，是猶不以某為非人。足下曩固慮及於此，僕雖倔彊，亦已郡國一吏矣，方且局促轅下也。元美自信，僕豈能以伯樂望眾人？即間及僕它事，某一不敢知。某惰民，苟升斗粟糊口，即飲河之願，不欲為盧至長者，僕亦名為守哉。跡僕所御，一朱轓而抱關者爾，猶尚不免於流言，胡為爾日薾然磬折路旁？早晚觧綬去已定矣。一州如斗大，日出而視事，即不崇朝閉閣臥也。燕趙南北，殆千里人相食，盜賊嘯聚，白日出御人，即邢防之間有防犬，我輩何謂無益時理亂？何謂於吏治厭薄也？足下不示僕，誰復言者？今僕亦獨為足下言爾。\n81275\t又\n81276\t先是明卿書云見足下與某文大自氣象當令海內文章家不復敢置喙二君也李生業為此技不自謂有知已如足下者生平所負數語殊盡明卿知言哉諭謂日與明卿子相三人者狂語大相樂也燕市酒人豈亦効田光計圖李生令秦舞陽來邪明卿志復不小第未見考功近詩元美無慮哉亡論某即二三子視足下其至爾力也其中非爾力也茂秦窮來歸我我猶尚哀憐之即論太行諸篇吾見其膽破無復向時倔彊氣為可喜蠟後過郡齋見某無少厭薄意即自咄咄向家人語云大防乆不報何能重為詆焉某稍舉足下與明卿防辭則吞聲行之日復觧顔我不腆之贈屬某全交防某納汚然不敢謂某易與矣元美以為盜俠邪今豈惜傷吾二三兄弟之明\n81277\t又\n81278\t日致書足下，聞足下乃在上谷，去天咫爾，近復何似？某業已濩落，不為齒，奈何元美亦復在繼，猶泮渙之間，徒借姓名重它客也。豈某素狂僻，能累故人？元美毋乃泛愛作苦邪？今雖一握為笑哉，彼亦不能不謂吾軰為異已，某何患焉？但子相向不與校士，即吾危疑之形已成，不待謫明卿。元美尚良食，某不去，禍終不觧。子相乃自謂與元美為眾所急，某郡國吏當末減，此殊誤。元美幸馳來圖之，攜手為別，託千載於一晤，非獨契濶私情矣。\n81279\t又\n81280\t無恙河間邸中夜臥誰為搔背癢也中丞公自天授則辱諭僕才冠古與元美所期大業者千載矣雖流俗姍笑乎然更明興有文章者實自公等始也不已知言者哉邢州守臣無狀囹圄輒空虛屬吏亦不能具十獄上使者使者據案操鉛槧崇朝力爾今豈無班班河間作苦邪\n81281\t又\n81282\t曩在魏郡時，元美誠自謂吾二人者別矣，握手未可知也。乃某既歸，日從里中兒流連濟水上，待故人爾。居二月且西，迴首漁陽，防帷之外，奈何坐失晤言之好？豈元美洗腆之餘，裝而東也，亦為僕窮日之力乎？某且西，所不遺一字書者，則已屬駒伏謁元美前，又豈謂負郭巷復辱長者車轍也。青州之役，誰適與謀？然何害其元美，即使論定更遷，向所再輒報罷者，元美由是也。顧廣陵生防我二人者已甚，爾今既以他補，其尚釋憾哉？乆不得明卿起居，徐生豈當已於事而竣？雨雪入闗，道經二華，遙見三峯揷天，白雲如練，徃來其下，秀色射人。長安咸陽即復蕭索，徒見漢家諸陵返照間而已。回中西北見皆丘垤，空同笄頭硁硁自異，然已近塞，風氣荒涼，大率秦隴震盪之餘，至今室家尚無完堵。一二僚友，人人自危，雖有華榱緝蘆而寢，某與一二孺子妾方如幕上燕矣。\n81283\t又\n81284\t維夏重以竒疾，牀蓐百日，取之斗極，還之司命矣。以今觀昔，悸也如何。廓落兮羇旅而無友生，惆悵兮而私自憐。僕所為聞於足下者如此耳，即牀蓐患苦不與也。曩者君家宗人持書來言，明卿廣陵生二故人，誠以舉呉説繹不淺，獨恐廣陵生掉臂地下矣。\n81285\t又\n81286\t昨一餉邊使者為謝茂秦寄二詩見懐似猶棲棲晉代間先是得寄許殿卿者盈牘如五台山不下數十首並與逰燕集一語不較元美亦前識其有今日乎李伯承走示新刻十本尋為讀之推意就辭未合而戰遂劣長驅沾沾自愛也余徳甫晩成七言律乃有其勢雖氣未備生惡可已小美之下將其人矣但其才力與魏使君同倔彊恐慧不逮兩張子耳然均之待足下而興呉徐二家皆未昜鴈行論也惟是不佞敢謂與足下狎主齊盟哉公暇自雅浹旬而梁伯龍繼至再苦於感遇殊咄咄太常之為人防子豈昜作邪乃拳拳謂不佞必度江不知其不可矣附嗣音如此則元美因以慰焉\n81287\t又\n81288\t某巖穴不深，致有是役，孟浪如何？即小草渡江數月，作秦中故態，再效元美以復此踦，然已不免畫蛇之誚矣。足下視我，豈非一失計之窮交乎？幸出防諸舟中，姑慰故人十年跂予之意。歸途躬詣起居堂上，不宣。\n81289\t又\n81290\t日為候足下者小祗園清齋辟瘧坐談名理孰與相視海岱之間雄飲盡石旁若無人也遂不知別時作何狀既抵西郭茵馮之上恍忽拍浮之態元美在前褰帷四顧月出之光耿耿流思耳千古一快唯足下念焉今遣僕泗追謝足下不遠數百里命駕者是役也不佞敢防所以圖報乎奏記諸臺幸假一掾屬與僕泗共之恃足下為代益依依於此\n81291\t报元美\n81292\t乃不佞即善卧，然犬馬之齒及矣，是何俞疾俞竒也。溝壑分自填，何至使此物苦我狀不可忍視者，彼一時也。炯炯之外，傲骨一具耳。屬得小馮君所致足下書，輒以伏枕起色盈牘。東吳菰蘆中尚有斯人，而廣陵南海化為糞壌。自春徂秋，其在侍者莫不遄已，相幸不知轉復于邑一大事也。足下蓋不獨疑不佞無報章，惟四詩雄視古今佳集絶唱，亦欲速取鑑賞，旋自沾沾耳。頃已裝置座右，想像足下歌態，毎為抵掌旁若無人。再奉尺帛，稱副石室，足下何慮焉。拙刻自魏使君之厚成書始示筆削，不逮也。未經公軰，終恐不厭余意矣。明卿乆州郡，亦既習宦，乃滇命中沮，元老視之顧不如給事時。子與遲暮逡循出狥五斗，當路顧爭為汲雪事，又安可知人，又安可量哉。沍寒次君，姜被無敝乎。\n81293\t又\n81294\t先是，子與一介得讀足下遊陽羨稿，去廹欲不待報，是以無附音，悵悵久之。而徐按察寄至矣，善卷洞若在下，天樂哉！瘍乃復作苦，今狀豈當如墮屨辦邪？不得一撫我元美，扼腕永嘆也。桓文為盛，壯哉斯言！狎主齊盟，蓐食自愛。梁伯龍口吻不獨五色，兼有熱腸，惟恐不佞不一渡江。其所稱述君家兄弟，宛然目前。子與近稿風格似上，為是其遷官力乎？恨不見明卿耳。北鄙荒涼，無以致太夫人前，何毳盈篚為敬。美可令一出否？宦學不惡也。\n81295\t又\n81296\t六月徂暑，涼生致以元美起居狀甚悉，已即東探海市，無旋期，不果附報。九月防望，復宿周公瑕白雪樓下，攜行中原草堂，出元美詩巻讀之，彼以謂天球，恍然防其為今之人也。因與登華不注，為送將歸，維子之故，快哉雅夢寐小祗園，以大夫人重為防子耳。自足下視小美，乃鴈行即小美視助甫，既先鳴矣。狎主齊盟，則吾豈敢，獨恐罄洛陽之楮，不能挦撦白雪樓集，又奈何元美乎？敬美視助甫，自先驅，視元美鴈行也。嘗取謝句，花萼嘤鳴，標秉君家兄弟，不然邪？\n81297\t又\n81298\t遂得以元美飲諸胥之墟醉相視也觧防而度江之興輒盡奈之何一大督郵日媻辟稱過使客意不恭孰甚焉始尚疑元美者契濶自易交情草草耳於諸少年何誅足下既已以不佞為陽鱎恐自不免投綸之役所賴黽勉一起即徐呉二生比跡相應而不佞儼然臨焉厚集夙誼不惡也子與蠲吉逺於一葦信至稍自致縷縷一日而七十函何如陳孟公一滑稽酒此君善泛愛不能中廢明卿雅習調自喜即市箝方已溺者之笑苦欲元美從之井淪鋪不恤且得請當以鄙俚殿事亞相志畧可遺而採以文不朽不佞非託獨為元美有意耳戚將軍實壯旗鼓即至肅不覺呒呒作閧喉中如叱敵追北狀不佞今在視海劉將軍者自謂十五從軍身五百七十八戰破寨九十有三平蜀攘粵閩與維揚口難劇談迸齒始悉此二國士可與扼捥顧時又念陳中丞所處使君雅善禪理至卜姬妾非雀躍者不以為不中善淫之相又何妜也足下豈甞聞之乎徃夜別足下似不與不佞此出不佞何功徳乃敢玩世自以作逹坐冒危殆及讀四詩乃為狂狡所名指反足自耀天上一星聊作使中原紫氣渡江來不當如是邪唯是雄唱得和愈傳出處所關後賢是厭不即付一介湏起居與俱也嗣音且就敢前附布謝春深不任秦中故態飛揚之甚竟當成一妄夫無疑矣\n81299\t又\n81300\t乆無次乃龔廷平董生聞問相及也不佞之於是役非時奉手札如面談差為快哉吳越諸山水長江大海之外亦各言其秀而已近同子與杯酒相勞愈益少足下者之人於其間奈何有墨子之忌不出更為金焦洞庭之約乎名為好龍滔滔皆是然於元美雕文為工矣曩已計除目且自罹之今不然邪舉刺三河大號魏大名也能強起就之乎未即隨牒當竢後命一削乞休斷乎不可矣\n81301\t又\n81302\t子與凡再浹旬迭相主客殊媿雞黍之誼又浙士徃從之者無暇時人人以為愛已也斯驩焉道故唯日不足矣既為命舟請移謁選屬當逺別而徃詣元美興復不淺不佞弗能佐飲其間如足下之念我者可奈何前啟畧具子與此行唾在其耳足下幸采焉\n81303\t答元美\n81304\t初奉汶上書計將一介屬有召命嫌不敢發而熊按察所寓亦至奈何足下守闕乃於今不佞猶日謂旋復晤語者旦夕耳孰知其徑已元美忍心哉縶維弗及海岱黯然六驘之故邪惟是足下通章悲壯當路扼腕固當聳動天下得請防事歸奏几筵英魂指髪矣以視阿裒抱經泣終無以傾身大義數為士乎天下寃之不可為也白之日而為之聳動天下足下何負焉不朽之大者哉而猥借不佞為足下兄弟聯翩薦疏嚶鳴聖朝即二三子與伐木之響阿防自輕贛君小生乃欲相吏邪薛廣徳保懸車之榮則庶幾近之曩便報子與元美理帝狀屬當踴躍此命明卿乃患卒業無次耳齮齕家何傷敬美乃負包宗含吳之志稱天下事未可量躭躭欲作江南一小英雄尋將火攻伯仁奈何不善備之也足下念豚犬不置邪不佞薄祚輒有荘缶之感七月二十四日也意亦已惡幸先是又舉一小子鱗孩提目前續稿容録上孑遺一介方匍匐亡妻之防不能出道左薄追六驘當抵彭城奈何枉駕掣肘僕所具悉通章太飾為文乎所聞人言固不然矣濮陽乃自列當路饑涎盈紙正湏我後凋少持王氣交道効意自田間臨內忽再浹旬稍接貴客野情思曠之甚竣葬入鹿門可復削跡不佞非禮法士撫孤姁姁自致耳朞功時不廢促軫媮妜云何\n81305\t又\n81306\t蓋元美三年橐饘拮据既已至此奉先君子數千里抵殯哭弔紛紜重以賢妹捐館舍在疚可知骨肉凋殘轉宜自愛一失慰藉不淺慈母弱弟之情及非先君子遺命天道舛薄豪賢扼腕生人之理何可都絶不佞既絶相聞呉郎已頗疑之不意至此日謝方伯云給事有致囊草者將售采輯乃不佞於省中只尺耳卒無片語相加遺又豈能一介存元美豈足下所謂知余志者哉謝又言君子亦致其嚢草售某一字不知其可矣朱中丞答書云屬難於延見且有編氓之分幸不必為東此奚但狯夫徃嵗李伯承為藩王使者浹旬而興矚自喜稍稍出贈章示之爽然自失及欲扁舟徃視元美廬中未嘗不咄咄道故當猶有夙度耳\n81307\t又\n81308\t向竣役方東廹，致聞問元美，乃以為辭甚婉。今偶防其婉者辭，然恐亦據示布棗起居耳。元美今豈以不佞為非逹節士邪？善乎所答子與書者，非敢以誼為不當出，再疏再不許，而又不出，是讐君也。先是姑蘇夜語時，獨元美兄弟在，不佞固已有意於此，而辭薄於喉，上觀下獲，業以前出，慮二少年見謂以我借魴為重，而乃為是防以卒不敢發。虞翻有云：「天下一人知己者，足以不恨。」則不佞猶可恃在也。侍中矯矯頭血，豈能一日防鍾郎五步之內哉？王偉元所不論已。悠悠之談，非子與誰當語者？不佞東時亦防及之，今不識所語何狀。以不佞而言，天下豈有才如元美而徒出者乎？誼又無不當出，可自觧斯二者，皆天也。此何損於千載以後身？悠悠之談，當自入朝之口，不佞亦嘖有之，不恤已。乞骸疏似不當更上，覺非老成耳。安之移將自至，觀所處我軰兩人何如，為乆速可矣。\n81309\t又\n81310\t不肖孤奉母亡狀，乃辱使者愍勞，儼然臨祭，不遠數千里，敢不聞命。雖非至性，念始寡藐，以有今日，不覺夷俟自悛耳。茹蔬啖麥，廢而任之。吳俗視趙魏難，奚啻倍蓰，足下治之考，則倍蓰趙魏，上當自其才具是矣，孤所量也。扶柩而東，使者索報，不佞左執紼，右操觚，倉卒數語，失以大事，乞哀長者，方圖馳情，不意慨然開以不朽，豈尚不防司馬公之役乎？幸為表先大夫太恭人之墓，而題之以傳，令某徼其寵靈，以光丘隴，得稱濟南阡，亦一快也。頃以葬期正甫為近，乃託之志，當嗣奉覽，紀述一通，附錄採擇。正甫耽耽，恐不得此以自疏也。諭乃云云，吾來正甫一日耳，海岱公舊遊者，肯更為攬轡否？\n81311\t與王敬美【五首】\n81312\t日得子與書讀敬美誄其太恭人者文無害也志銘形穢耳梁生恆幹魁梧乃能宛延於君家兄弟竒哉東行痯痯自罷嚢中裝懸罄矣攬眺之餘空言盈篋不如一嚢錢也然御我為幸沾沾焉不知其所苦歸為卒業門下而令無負逺防不佞所復執事且起居焉者如此\n81313\t又\n81314\t曩詣弔舟中觀足下稽顙狀若將搶入刳木者心知天性孝友人也盛積憤而一朝理於帝快何如焉即以遜諸伯兄不敢自見而精志感動愈無掩於二難之誼矣不佞以嫌乃無一介之使致焉以慰伏闕之情者怏怏耳防役幸出薄遊先已從元美勸足下宦學不惡也壯哉敬美之志天下事誠未可量以不佞而量足下尋且指掌機雲之間而獨包宗含吳已乎不幸悼亡不能出留道左亟承存問重以腆儀千載龍門前期自愛肝膈之言哉肝膈之言哉更不意晚得一元美於敬美士亦安可輒定交也三復北行諸稿老筆餘勁實嚴具體千里長風已在蹄下顧願撙轡曲折蟻封斯秋駕之技已亾妻竣葬當為足下視草由居必有所效今不具列云\n81315\t又\n81316\t不佞之於元美自天交之邂逅者耳非嘗有為之紹介足下所知知足下於元美而令視不猶兄某非人哉不然豈其仰止而恧焉逡廵如諭云也\n81317\t又\n81318\t不佞之於足下視猶元美也豈以友於一堂為可慰藉斯人而二三子遂願交驩此自足下載錫之常耳奈何兼鍾並毓維天是私崛起鴈行翺翔氣類使不佞睠焉有意乎其來者顧孑遺病夫處身僻左所不聞問逺莫致之實無便報以間不防有何指趣如諭督過乎足下非不知不佞積勞左右即亦愛不佞欲亟得所起居狀若友於一堂始自厭也不然談笑道之何以得此於足下邪不知不佞欲得足下起居狀甚足下矣子與云云妙有所置致自樂事足下庶防能媮快乎\n81319\t又\n81320\t嵗杪得徐按察所爲致筐篚之珍謹以進太夫人前矣壯哉敬美所言某即不佞敢孰不曰斯與元美故自先朝一藝文吏乎大江以北連鼇贔屭天何恙哉元美遄已太夫人善飯即時態紛糾出緒餘應之耳以君雄才發軔見絆海內之士想望展驥生平志意何云欲畢邪
81323\t滄溟集附錄\n81324\t墓誌銘　　　　　　　濟南殷士儋撰\n81325\t余以隆慶丁夘志徐恭人墓，己巳張太恭人卒，與于鱗大人合葬，余又志其墓。今才一嵗爾，且志于鱗，悲夫！文章道防，彌彌日以下，葢千載于茲矣。明興，北地李獻吉奮起而力挽之，于鱗生承其後，益拓其業，斐然成一家言，雖古大雅者流，何以過茲？可謂當代之宗工鉅匠，垂不朽者矣。于鱗李氏，攀龍名父，贈中憲大夫知府寳，母即太恭人張，其族系及世有高誼，與太恭人守節語，具余前志中。初，太恭人夣日入懐，生于鱗，九嵗而孤，比就外傅，則余及今長史許殿卿皆以髫年相約為知交，嵗與之俱。當是時，則恥為時師訓詁語，人目為狂生，于鱗自謂非狂矣。又九嵗為諸生，廩于郡庠，庚子郷薦第二人，甲辰賜同進士出身，試政吏部文選司，乙巳以疾告歸。歸則益發憤勵志，陳百家言，附而讀之，務鉤其微，抉其精，取恒人所置不觧者，拾之以積學。葢文自西漢以下，詩自天寳以下，若為其毫素汚者，輒不忍為也。丙午還京師，聘充順天郷試同考試官，簡防多竒士，丁未授刑部廣東司主事。既曹務閑寂，遂大肆力于文詞，余時為檢討，日相引上下其議論，而于鱗益交一時勝流，若呉郡王元美數子者，名乃籍甚公卿間矣。三年，陞員外郎，明年，遷山西司郎中。有邉將觸法不至死者，柄臣子怒其不賂，必欲寘諸辟，而竟不能奪之于鱗，從末減。後其人至大帥，果大着勲伐云。癸丑出守順徳，務為休息愛利之政，其大可紀者，順徳所屬舊有種馬塲，嵗入賦公家，而時監司誤以為營馬牧地，增賦至二千七百余金，于鱗為請，悉蠲之。郡故有永濟倉，以自給，後糧輸京師，而軍食益乏，又為請，得留郡如異日焉。將作所徴于真定、大名、廣平、順徳諸郡者，于鱗以為順徳土狹民貧，不冝與諸郡比，減其供如真定十之三。沙河之民役過客者，越永年抵邯鄲界中始息肩，邯鄲民報之亦然，皆防渉一百七十余里，憊矣。于鱗曰：「民安得任非其土之役？使永年不惜數十人之力，則兩邑之力皆可寛也。」又為之請罷矣。鉅鹿官亭集者，大聚也，界在真定、隆平、南宫、新河之間，羣盜嘯聚，無時捕之，如搏影，于鱗請移防秋別駕徃鎮之，秋至則復戍內丘，而盜不敢復窺順徳界中。又謂京師仰餉于東南，或不时至，而北直、河南、山東諸處近河百里而遙者，可令毋出賦錢，皆賦菽粟，浮于河以達于京師，此不獨國家之便民，亦便也。他如散召募之卒以杜事變，移廵司于黃榆嶺以備非常，仿常平以時畜積，嚴保甲以弭盜賊，皆深計長慮，非旦夕視其民者。部使者至順徳，才一日，讞獄罷，使者嘆曰：「太守安得不寃若此？」比三嵗，有十數最書，擢陜西按察司提學副使。關中士素習古文詞，得于鱗為師，又猬然勃興矣。于鱗為人素羸頓，不習西土，西土當地裂後，猶時時動揺，數心悸，又念太恭人獨家居，遂乞骸骨歸。故事，仕在外者，無以病告，即乞身罷耳，不復敘，時銓部憐公才，特取防予告，疾已且復敘，異日獨何仲黙視此，以方于鱗，實異數也。歸搆一樓于華不注、鮑山之間，曰白雪樓。于鱗為人髙克，有合已者，引對累日不勌，即不合，輒戒門絶造請，數四終不幸一見之。既而于鱗亦不自駕修請謝也。其樓居時，余方在告家居，獨殿卿及余時徃來觴詠其間，他曽不得一當于鱗，凡十歴年所。今天子用言者起為浙江副使，二年，稍遷防政，入賀過家覲省，將南，尋陞河南按察使，遂奉太恭人俱。越四月，而太恭人卒，于鱗持喪歸，甚毀，及小祥而漸平，無何，暴疾再日而絶，嵗庚午八月二十日也，年五十有七。所著有《白雪樓集》行世，他詩尚若干首，文若干首。或問于殷子曰：「王元美謂律至仲黙而暢，獻吉而大，于鱗而髙，要之有化境在，古惟子美，今或于鱗，雖于鱗亦自謂擬議以成其變化矣。于鱗信才意不至如所稱乎？」殷子曰：「夫親見楊子雲者，肯信桓譚之論非私哉？夫于鱗雄渾勁迅，掉鞅于詩壇，彼其視獻吉詩，猶傅防厐雜，文菚菚寡灝溔鴻洞之氣，所為推獻吉者，多其刬除草昧功也。故曰：『能為獻吉軰者，乃能不為獻吉軰者。』然于鱗方且痛人詆其文辭，相矜不達于政，游刃引割，所至歌亦治，操槩凜潔，恥為色澤稱，其為文，于鱗獨文士乎哉？」于鱗妻徐氏，封恭人，有二妾，蔡氏、盧氏，所生三男一女。駒娶曹氏女，繼娶應州知州馮應奎女，采殤。馴聘周府左長史許邦才女，邦才，殿卿也。女適永清訓導艾濟子芹，獨馴盧出，他皆恭人出。駒有三子二女，鴻仁聘進士于鯨女，鴻儀未聘，鴻儒聘張希全女，女一許嫁舉人王見賔子衡，一後公殁七日而生，嫁艾氏者，有外孫一人，曰維髙。駒卜隆慶五年三月十有一日，葬公于牛山之原，徐恭人祔焉，請殿卿狀來乞銘。駒，吾門人也，竟其所之，亦可使千里無契需。銘曰：「爾祖有言，死而不防，豈于鱗與？吾生有涯，知也無涯，郁而為書，鏟削巧利，滌濯滓垢，追趨古初。大者天行，雲盤星廻，小者綺疏，績舊彌新，忽出倐入，霍然霧除。赫赫厥聲，施于當世，海內寡如。豈惟文章，以縁吏事，防試弗理。入掌庶獄，出典大邦，柄文持紀。書獄獄平，治人人安，風士士起。鴻飛，羅者不防，思儀其羽。曷篤其生，曷嗇其成，不遐錫祉。璧傳士林，蛻委斯蔵，永慿其里。」\n81326\t李于鱗先生傳　　　吳郡王世貞撰\n81327\t李于鱗者，諱攀龍，其家近東海，因自號滄溟云。當其業成時，海內學士大夫無不知有滄溟先生者，而自其六七友人居恒相字之，故其為于鱗獨著。于鱗之先世濟南歷城人，父寶以貲事德莊王為郎，善酒任俠，不問家人生產。繼娶于張，夢日入懷而生於鱗。于鱗生九歲而孤，其母張影相弔也。旦紡纑不足以資修脯，而自其挾冊請益，塾師為之遜席者數矣。補博士弟子，與今左長史許君邦才、少保殷公士儋結髫齔交。晉江王慎中來督山東學，奇于鱗文，擢諸首。然于鱗益厭時師訓詁學，間側弁而哦若古文辭者，諸弟子不曉何語，咸相指于鱗狂生。狂生于鱗夷然不屑也，曰：「吾而不狂，誰當狂者？」亡何，舉其省試第二人。三年始成進士，試政吏部文選司。其明年，移疾歸。久之，疾良已，同考順天試，獲奇雋居多。又明年，授刑部廣東司主事。于鱗既以古文辭創起齊魯間，意不可一世學，而屬居曹無事，悉取諸名家言讀之，以為紀述之文厄於東京，班氏姑其狡狡者耳。不以規矩，不能方圓，擬議成變，日新富有。今夫尚書、莊、左氏、檀弓、考工、司馬，其成言班如也，法則森如也。吾摭其華而裁其衷，琢字成辭，屬辭成篇，以求當於古之作者而已。操觚之士，不盡見古作者語，謂于鱗師心而務求高，以陰操其勝於人耳目之外而駭之。其駭與尊賞者相半，而至於有韻之文，則心服靡間言。蓋于鱗以詩歌自西京逮於唐大曆，代有降而體不沿，格有變而才各至。故於法不必有所增損，而能縱其夙授神解於法之表，句得而為篇，篇得而為句。即所稱古作者，其已至之語出入於筆端而不見跡，未發之語為天地所秘者，創出於胸臆而不為異。亡論建安而後諸公有不遍之調，于鱗以全收之。即其偏至而相角者，不啻敵也。當于鱗之為主事，遷員外郎，以至山西司郎中，曹事寖以劇，守文法無害，而其業日益進。大司寇有著作，輒以屬於鱗，籍籍公卿間。然于鱗竟無所造請干贄，不為名計。出曹一羸馬蹩躠歸，杜門手一編矣。其同舍郎徐中行、梁有譽、不佞世貞及吳舍人國倫、宗考工臣，相與切劘千古之事，于鱗咸弟蓄之。為社時有所賦詠，人人意自得，最後于鱗出片語，則人人自失也。于鱗雅不欲以刀筆見長，然其聽讞最號公平。柄臣子銜邊帥不通賄，中以法欲置之死，于鱗持不可。後其人卒自奮功名，致大將。俄出守順德，問所以守順德者，于鱗曰：「使吾僕僕途道，事嚴客，帣韝鞠，睨上官之色而進之，則俱有所不能。晨興坐堂皇，揖屬吏，考計延見鄉老，問疾苦，為興除，脫若承蜩矣。」于鱗之守順德，可一載所，不報最，則曰：「君子之至於斯也，吾或未之見也。」奏記臺使者，手自削牘，牘多古文辭語，為其名高也者而已之。然于鱗暠暠自濯洗，勤於大要。居久之，政聲流通三輔，前後尉薦亡慮數十。鄰郡嚴事于鱗若大府，以故得請白媮志。嘗蠲馬牧地垂三千金，留永濟倉粟毋灌輸京師以餉戍卒，裁將作供比真定十之二，益永年傳於沙河、邯鄲界中，寬二邑力。移郡尉置鉅鹿官亭，扼盜衝。又移巡司黃榆嶺，為晉趙關，前後爭得之臺使者，毋以難也。于鱗又謂京師仰東南餉，不時至，而燕、齊、汴、趙邊河百里而近者，毋出賦錢，皆賦菽粟，浮於河達京師，緩急一防也。時頗韙之。滿三載，贈郎寶如于鱗官，母張為太恭人。尋擢陝西按察副使，視其學政。于鱗謂陝古西京也，先朝士大夫北地外，多陽浮慕古文詞，而時離之，思以實反其始，有機矣。亡何其鄉人殷中丞來督撫，以檄致于鱗，使屬文。于鱗不懌曰：「副使而屬視學政，非而屬也。且文可檄致耶？」會其地多震動，念太恭人老家居，遂上疏乞骸骨，拂衣東歸。吏部才于鱗而欲留之，度已發，無可奈何，為特請予告。故事，外臣無予告者，僅于鱗與何仲默二人耳。于鱗歸，則構一樓田居，東眺華不注，西揖鮑山，曰：「它無所溷吾目也。」繡衣直指、郡國二千石干旄屏息巷左，納履錯於戶，奈于鱗高枕何。去亦毋所報謝，以是得簡貴聲。而二三友人獨殷、許過從靡間，時徐中行亦罷官家居，坐客恒滿。二人聞之，交相快也。于鱗乃差次古樂府擬之，又為錄別諸篇及它文，益工不脛而走四裔。然居恒邑邑，思一當世貞兄弟，曰：「大兒孔文舉，小兒楊德祖，吾其季孟間哉！」而世貞則挹損不敢以雁行進也。大司空朱公衡時巡撫，司于鱗間，迫起之，為置酒甚。自是諸公推轂于鱗者相踵。而會今上初，大徵召耆碩，于鱗復用薦起浙江按察副使，嘗視海道篆，按覈軍實，一切治辦。俄遷布政司左參政，奉萬壽表入賀，道拜河南按察使。中州士大夫聞于鱗來，鼓舞相慶，而于鱗亦能摧亢為和，圓方互見，其客稍稍進。無何而太恭人捐館，扶服還里，不勝毀，病困久之，小間，尋暴心痛，一日卒，年五十七。所著《白雪樓集》三十卷行於世。子駒，博學能文章，有父風。王子曰：「世能名于鱗，莫能名于鱗所以。其旁睨千古，欲凌而上之，乃至不得盡廢其遺。要之，創獲之語，烺烺象表者，不虛負也。或謂其聲不暢實，位不配望，壽不竟志，以為恨。夫漆園玄亭，杜門著書，而生寥寥者，豈一于鱗也？籍令臺鼎足重李生，彼夫屈、宋、兩司馬，曷先得之矣。無涯之智，結為大年，月日經天，光彩常鮮。嗚呼，何恨哉！」
79230\t殷太史正甫至自太山為贈\n79231\t明堂天子昔登壇，御道風流擁漢官。海色迥臨三觀動，春陰不散五松寒。白雲忽向封中出，玉牒誰從篋裏看。此日滿朝求禪草，相如早晚入長安。\n79232\t又作此問正甫\n79233\t上宮春色自何年，阿閣神房幾洞天。囊裏定攜三秀草，懷中曾擬四愁篇。射牛漢跡今猶在，繫馬吳門似杳然。七十二家論祀典，還朝可奏聖人前。\n79234\t送吳峻伯之楚\n79235\t才子風流滿禁林，傳經海岱主恩深。諸生自紀銜魚事，千里誰知相馬心。王氣日隨江漢轉，方城春壓洞庭陰。憐君宦跡偏形勝，四十參藩豈滯淫。\n79236\t送朱大中丞召拜少司空還朝【二首】\n79237\t執憲登臺海岱東，銜恩入拜少司空。長安近指回車日，閶闔遙分曵履風。北斗秋髙玄武署，五雲春滿建章宮。懸知魚藻歡無極，漢主從容問畫熊。\n79238\t其二\n79239\t八月仙槎海上行，司空謁帝鳳凰城。漢庭經術還高第，畫省風流自列卿。視草星辰堪動色，按章朝野盡知名。況逢麟閣多賢日，非復當年折檻情。\n79240\t送崔中甫入對\n79241\t才子乗春集帝京，燕山宫闕五雲生。按圖自動千金色，射防還髙片玉名。清問從容天下事，朝廷經畧海方兵。一時得意諸年少，莫學終軍浪請纓。\n79242\t寄贈漢陽楊明府\n79243\t方城仙令日為群，各把銅章百里分。江漢至今稱楚望，風流何必減諸君。東臨黃鶴飛雙舄，西接蘭臺見五雲。早晚主恩誇羽獵，滿朝誰不薦雄文。\n79244\t贈李明府暫詣廣川奉送景王之國\n79245\t帝寵親王出牧年，逢迎東道借才賢。郎官舊列星辰上，朱邸新開日月邊。千乘旌旂分羽衞，九河春色護樓船。知君不廢鳴琴興，應教還操桂樹篇。\n79246\t和李明府春日馳戀庭闈之作\n79247\t百里謳歌太岱東，美人為政復誰同。河陽縣裏花常滿，北海樽中酒不空。製錦還看成麗句，裁斑忽憶舞春風。何妨問寢憑雙舄，擬送王喬入漢宮。\n79248\t酬朝城張明府和御史中丞蘇丈秋興見寄\n79249\t聞君為縣武城傍，花裏弦歌不下堂。佳政日來多薦疏，美名年少滿詞塲。揮毫色動郎官宿，託簡光搖御史霜。千載並傳秋興賦，可知潘令在河陽。\n79250\t送劉侍御歸臺【四首】\n79251\t使者乘秋入建章，曉排閶闔侍君王。繡衣忽動雲霄色，白簡猶含海岱光。自許風霜知列柏，還將諷諫託長楊。大東杼柚看如此，況復徵兵事朔方。\n79252\t其二\n79253\t才子髙名八使中，登車千里競稱雄。西臺入奏聞天語，東海陳詩見國風。伏柱久推三楚駿，還朝爭識五花驄。極知未盡澄清意，獻納猶堪寵漢宮。\n79254\t其三\n79255\t蘭臺使者出長安，風俗三齊攬轡看。今日殿中玄武仗，須君柱後惠文冠。彈章氣借山河壯，執法秋臨節鉞寒。儻值東封陪扈從，舊遊偏奉六龍歡。\n79256\t其四\n79257\t繡斧東來按部年，一時風裁萬人傳。烏臺髙傍黃圖起，青槖遙依紫極懸。三殿直聲推許國，九河秋色送朝天。正逢宣室齋居日，羨爾持書捧御筵。\n79258\t送謝中丞還蜀【二首】\n79259\t微垣法象切三臺，御史中丞憲府開。參執廟堂刀筆吏，兼提郡國羽林材。煙塵部索臨東夏，節鉞朝恩壓外臺。直擬賊平荅明詔，誰知投杼自天來。\n79260\t其二\n79261\t元戎幕府檄書成，袍鼓春風遂不鳴。東觀齊名推李杜，西臺獨坐見澄清。君王更寢中山篋，談笑堪銷渤海兵。暫去恐非高臥日，佇看安石起蒼生。\n79262\t送馮汝言學憲之浙江【二首】\n79263\t使者清秋擁漢槎，五雲迴首望京華。傳經南國推高第，執憲巾朝屬世家。紫氣欲臨滄海日，防毫先動赤城霞。還披絳帳延諸少，為報西施剰浣紗。\n79264\t其二\n79265\t儒臣奉詔外臺居，況復揚波海晏如。門下美才收竹箭，臥中高士羨桐廬。山川半入吳都賦，風俗兼傳越絕書。始信工文官自達，主恩垂老不曾疎。\n79266\t羅山甫自晉徂齊，見困鹽官，暫詣京師，防家南還，遂有此贈。\n79267\t十載青雲跡漸疎，風塵作客意何如。服車垂老偏知驥，彈鋏從工不為魚。遊子千金堪買賦，佳人五色漫裁書。江南薊北俱搖落，那得樽前憶故廬。\n79268\t重送山甫\n79269\t短髪蕭蕭日影孤，清秋行色又皇都。百錢杖厎猶懸否，片刺懷中好在無。老去它鄉惟藥物，愁來佳句滿江湖。只言倒屣尋常事，不是燕山舊酒徒。\n79270\t送何户曹之金陵\n79271\t江上層臺繞鳳凰，石城秋色正蒼蒼。黃金不厭東南氣，紫闕猶懸日月光。帝謂何郎終傅粉，人傳荀令本含香。即今起草從容處，轉餉風流海一方。\n79272\t春夜許使君集送江生過謁李伯華太常江善鼔琴因句及之\n79273\t君家防筆美名齊，客裏瑤琴重解攜。抱膝自髙梁甫調，絶弦空老雍門啼。氷開華館三魚集，月出春城五馬嘶。近報太常深作事，相逢應共醉如泥。\n79274\t送方山人\n79275\t紅顔裘馬客京華，十載春風上苑花。忽爾壯懷生海岳，翛然清興滿煙霞。已白髪投詞社，肯惜黃金盡酒家。最是子雲甘寂寞，也因竒字識侯芭。\n79276\t送許右史之京【二首】\n79277\t春林亸亸鳥嚶嚶，花裏開樽送友生。華髮我堪雙別淚，綈袍君自一交情。白雲欲贈湖中色，紫氣遙臨海上城。明日已分車馬絕，不妨書札報柴荊。\n79278\t其二\n79279\t少年車馬日紛紛，老去誰應更識君。酒態美如嵇叔夜，詩才清似沈休文。曵裾忽動梁園雪，飛蓋兼停鄴下雲。試向樽前看過鴈，春風那不念離群。\n79280\t夏日襲生過鮑山樓\n79281\t長白山人本種田，談經半住防湖邊。攜來滿甕春城酒，乞得諸生月俸錢。倚檻四髙滄海氣，銜杯一望縉雲天。尋常雞黍休嫌薄，不淺交情二十年。\n79282\t神通寺\n79283\t相傳精舍朗公開，千載金牛去不回。初地花間藏洞壑，諸天樹杪出樓臺。月高清梵西峯落，霜淨疎鐘下界來。豈謂投簪能避俗，將因臥病白雲隈。\n79284\t過吳子玉函山草堂\n79285\t玉函山色草堂偏，恰有幽人擁膝眠。樹杪徑回千澗合，窻中天盡四峯連。緑陰欲滿桑蠶月，白首重論竹馬年。就此一樽無不可，因君己辦阮家錢。\n79286\t酬張轉運龍洞山之作\n79287\t春山遙上翠微連，忽出藤蘿一徑懸。削壁雲霞開五色，中峰日月隱諸天。浮漚並結金龕麗，飛竇雙銜石甕圓。莫怪驪珠君已得，寒湫元自有龍眠。\n79288\t與轉運諸公登華不注絕頂\n79289\t中天紫氣抱香罏，復道金輿落帝都。二水遙分清渚下，一峰深注白雲孤。岱宗風雨通往來，海色樓臺入有無。不是登高能賦客，誰堪灑酒向平無。\n79290\t魏使君過宿鮑山山樓分賦\n79291\t層樓風雨一登臨，把酒重論十載心。楚客豈須疑白璧，鮑山堪自見黃金。褰帷上國風霜滿，伏枕中原日月深。忽憶明光曾共被，那知萍梗到於今。\n79292\t使君重過山樓分賦得空字\n79293\t使君千騎入從東，此日登臨作賦雄。樹杪平湖元在地，檐前疊嶂半浮空。煙霞色借雙轓動，牛斗光搖一劍通。自入鹿門常謝客，誰能濁酒過厐公。\n79294\t和魏使君扶侍遊太山\n79295\t中天詄蕩敞天門，上帝樓臺拱帝孫。五馬並臨吳觀重，諸峰獨讓丈人尊。秦松忽借蒼顔駐，海日遙銜紫氣屯。可道黃河看似帶，須知西北是崑崙。\n79296\t李伯承謫亳州\n79297\t十載風流寵漢庭，一時才子見漂零。便從天上來真氣，縱落人間亦客星。肯惜陽春回緑綺，自愁明月按青萍。江湖我輩堪猶若，差可扁舟問獨醒。\n79298\t得元美兄弟書\n79299\t愛弟何因興太豪，逾令四海羨吾曹。金莖並擢青雲秀，玉樹雙銜白雪高。江上錦翰排藻疏，吳門練影散綈袍。知君難作池塘夢，春色看人引濁醪。\n79300\t答元美\n79301\t闔閭城上有高臺，海色蕭條對酒杯。千里驊騮堪自老，孤飛鴻鵠一何哀。秋風忽傍扁舟起，明月遙含尺素來。白雪驚人操不得，因君此曲暫徘徊。\n79302\t答王敬美進士\n79303\t江左風流迥自分，中間小陸更能文。五花欲就龍為友，千里高飛鵠不群。亂去東南無王氣，愁來西北有浮雲。只今年少稱才子，屈指詞林已到君。\n79304\t謝魏使君題白雪樓\n79305\t白雪新題照畫闌，鮑山堪此對盤桓。楚宮一送江天色，郢曲長飛海氣寒。繞夜朱弦清自語，凌雲防筆老相看。使君不是元同調，千載陽春和者難。\n79306\t寄右史\n79307\t聞君天上聽吹噓，薊北春風滿素書。東壁儻難分末照，何門不可曵長裾。即看投散官逾穩，莫笑憐才術大疎。諸子當時堪自見，於今意氣有誰如。\n79308\t寄汝南徐使君\n79309\t美人為政有輝光，太守能名讓汝陽。此日單車俄罷郡，青春五馬暫還鄉。君才堪自風波老，上意元從雨露長。篋裏謗書休苦問，恐令年少識行藏。\n79310\t吳使君自建寧移邵武\n79311\t十載徘徊侍從群，銅符更向七閩分。且疑落魄終遷客，也自風流一使君。五馬忽驚龍渚氣，雙轓猶畫幔亭雲。已知才子官難起，無那吳郎雅好文。\n79312\t南楼\n79313\t南樓暇日坐崢嶸，白髮從他望裏生。海近雲霞常繞戶，山迴風雨動連城。防毫一散中原色，濁酒偏含我輩情。千載陽春須此調，少年休說是虛名。\n79314\t白雪楼\n79315\t伏枕空林積雨開，旋因起色一登臺。大清河抱孤城轉，長白山邀返照回。無那嵇生成懶慢，可知陶令賦歸來。何人定解浮雲意，片影漂搖落酒杯。\n79316\t杪秋同右史南山眺望【二首】\n79317\t青樽何處不蹉跎，白髪相看一醉歌。坐久鏡中懸片華，望來城上出雙河。杉松半壁浮雲滿，砧杵千家落照多。縱使平臺秋更好，故人猶恐未同過。\n79318\t其二\n79319\t囘首飛鴻碣石標，清霜處處錦林凋。層巖倒映平湖淨，積翠斜連粉堞遙。四海交遊空老大，一時賔客更蕭條。病來苦愛觀濤賦，不分梁園此見招。\n79320\t為周明府太霞洞天巻題\n79321\t太霞髙館洞天遙，東接蘭津十二橋。巖壑盡銜滄海氣，樓臺常對赤城標。雲煙五色春相麗，金碧諸山夜自朝。仙令怪來工製錦，真陽人喜得王喬。\n79322\t贈周真陽明府\n79323\t仙令風流百里才，談經新自蜀天囘。彩毫忽動梁園色，丹竈還鄰葉縣開。琴裏春生桐栢水，月明人在景夷臺。只今汝潁髙賢聚，為有郎官一宿來。\n79324\t送魏使君入朝\n79325\t青春五馬入朝天，稍似明光草奏年。方岳只今雄海岱，山河原自壯幽燕。風雲忽傍襜帷起，日月猶臨省署懸。況復政成聞問好，黃金不是上恩偏。\n79326\t送魏使君入覲兼呈吳邵武\n79327\t如雲計吏集神京，此日江湖見友生。自是古今雙五馬，居然南北兩專城。漢廷交映黃金詔，楚客同蜚白雪聲。治行不知誰第一，獨應巖穴愧高名。【為問明卿即承聖天子垂問巖穴隱逸，豈復有狂如李生者於邵武？邵武因自多賢矣。】\n79328\t寄贈襄史周象賢\n79329\t春色髙齋萬里生，曵裾常日罷逢迎。雲霄未報中丞疏，江漢先傳外史名。俠客銅鞮多駿馬，佳人花艷動傾城。王門自昔棲遲地，何限厐公避世情。\n79330\t明溪篇二首贈周都閫\n79331\t明溪斜帶越臺高，遠送清光照錦袍。勢奪潮聲雄鼓角，波分海色壯旌旄。浮雲深控嫖姚騎，秋水常函別駕刀。翻恨普天無戰鬭，臨觴不得更投醪。\n79332\t其二\n79333\t越臺山下小江干，一曲遙開漢將壇。槎動星河天上下，陣成魚鳥鏡中看。戈鋋忽溢澄潭色，組練偏縈素渚寒。此日非熊應入夢，心隨渭水到長安。\n79334\t錫山尊賢祠\n79335\t長史祠堂海一隅，諸君精爽夜常俱。懸知震澤珠來往，莫問東峰錫有無。前輩風流開俎豆，南朝伏臘見枌榆。何人不羨秦公子，血食賢哉二大夫。\n79336\t秦丈為武昌公建開利寺觀鵝亭\n79337\t江上新亭接梵臺，風流重憶右軍才。相攜愛馬髙僧過，自許籠鵝道士來。池水如披霜練出，煙霞猶傍彩毫開。使君暇日多延眺，可但南樓興已哉。\n79338\t除夕魏使君攜長君及黃山人見過同賦\n79339\t三徑蕭條雨雪前，使君除夕報周旋。防帷自御元方出，賔客兼攜叔度賢。太史定疑滄海氣，陽春先動楚宮篇。諸生光寵霑行酒，不獨荀家事可傳。\n79340\t與魏使君宿龍洞山寺同賦【四首】\n79341\t迴壑深林繞梵宮，春來吟眺使君同。空潭忽散三峰雨，暗穴常吹半夜風。人擬二龍精自合，詩看五馬步逾工。諸天坐失懸鐙色，明月先投入掌中。\n79342\t其二\n79343\t使君春興滿綈袍，防筆青山對濁醪。望去天迴雙闕迥，坐來雲盡一峰高。蛟龍出入常風雨，鴻鵠飛自羽毛。愧我淹留逢楚客，攀援桂樹詠離騷。\n79344\t其三\n79345\t削成東壁五雲屏，下有龍宮夜不扃。斗柄故臨雙甕轉，月明常對一珠亭。春迴竹葉杯光白，天逼蓮花劍氣青。坐久空山仙籟寂，新詩獨為故人聽。\n79346\t其四\n79347\t秀色中峰獨不群，藤蘿二月已紛紛。諸天近海金銀氣，雙峽長春錦繡文。塔影半空懸落照，溪流一曲灑浮雲。縱令洞口龍吟發，郢調還須讓使君。\n79348\t寄殿卿\n79349\t春滿梁園興不孤，平臺一望盡平蕪。于時授簡酬知己，何處銜杯憶老夫。浪跡已應為客就，浮名猶自傍人無。只今慷慨夷門道，肯讓蕭條在五湖。\n79350\t荅殿卿\n79351\t莫問看春第幾塲，才兼風雨更茫茫。能無對酒思公子，亦有登樓望故郷。敢謂馬卿元在漢，何如枚叔正遊梁。病來已廢凌雲筆，為愛觀濤擬報章。\n79352\t送翟使君奏最\n79353\t三臺年少雅相聞，五馬邊州老使君。更擁星軺趨北斗，還依露冕拜南薫。政成黃鵠誰云匹，佩有青萍自不群。海內重名推佐郡，那知詞賦並凌雲。\n79354\t送張轉運之南康【二首】\n79355\t此去專城又楚都，遙臨五嶺壓三吳。坐來齋閣江聲合，忽傍襜帷岳色孤。白晝落星寒劍氣，清秋石鏡滿氷壺。美人欲報瓊瑤賦，彭蠡春深鴈有無。\n79356\t其二【轉運舊為太僕丞南刑部】\n79357\t轉運風流動海方，僕臣司駕早稱良。齊鹽萬斛乘艘下，冀馬千羣入塞長。廬岳使君新領郡，金陵仙吏舊含香。須知共理勞明主，不但西京數趙張。\n79358\t柬張問甫使君\n79359\t裘馬當時滿漢關，故人誰不羨紅顏。只今湖海窮相傍，可道風塵老自閒。伏枕此身惟濁酒，拂衣何處不青山。與君俱作漂零客，容易今年斷往還。\n79360\t賈明府侍太公\n79361\t郎官承寵建章回，海岱春深百里開。經術家傳新息長，風流人羨洛陽才。心同鄴令雙鳬舞，身御于公駟馬來。怪得五雲髙列宿，即看南極近三台。\n79362\t贈蓬萊王少府\n79363\t漢宮清切右曹開，染翰當年屬玅才。天上鳯毛猶五色，斗間龍氣劃雙回。雲霞春滿千家邑，山海秋髙萬里臺。自是仙郎偏雨露，總為遷客亦蓬萊。\n79364\t送耿蠡縣之官\n79365\t百里初分上谷城，傍臨易水接燕京。地偏俠客風猶在，天近郎官宿轉明。北闕青雲懸舄影，西山白雪入琴聲。看君三異尋常事，何限當年卓魯情。\n79366\t酬右史題扇見贈\n79367\t防扇新題寄逺篇，才開篋笥已堪憐。清風忽自蘭臺至，明月還從鄴下懸。佳客滿堂疎翰墨，美人千里共嬋娟。何因懷袖含香署，再使君恩出入偏。\n79368\t苦熱因憶右史覽揆之辰作此為寄\n79369\t河朔風流避暑年，平臺此日更翩翩。客惟枚叔元稱叟，主自梁王雅好賢。兔苑近含嵩少雪，鴈池遙動廣陵天。故人苦熱心同渴，安得金漿共爾傳。\n79370\t荅殿卿书\n79371\t故人書札到寒溫，病起蓬蒿正滿門。彭澤妻孥相對老，淮南賓客自言尊。頌成濁酒深知德，投罷明珠始見恩。莫為尋常招隱士，山中轉復念王孫。\n79372\t酬黃山人郡中見懷之作兼呈魏使君\n79373\t千山佳色郡齋前，楚客相思秀句傳。白雪調成堪自老，青雲名在好誰憐。胡牀夜傍南樓月，濁酒春開北海天。羨爾風流陪坐嘯，轉令人見使君賢。\n79374\t慰魏使君悼子\n79375\t郡閣春深種合歡，將雛一曲動雙彈。褰帷此日驚騎竹，灑淚何人說夢蘭。楚璧自含明月墮，隋珠空抱夜光寒。況逢嬴博分符地，片石嶣嶤不忍看。\n79376\t陶明府自羅山移東安\n79377\t仙令風流自汝陽，三臺薦疏滿明光。不緣馴雉聞當寧，那得飛鳬入帝鄉。地近五雲窺製錦，天迴列宿映垂裳。折腰未是君家事，珍重彈琴單父堂。\n79378\t送汪仲安之長沙藩理官\n79379\t三楚風流總帝鄉，蘭臺池館漢諸王。  \n官貧舞袖旋應拙，老去長裾曵不妨。  \n授簡春隂生嶽麓，開樽秋色動瀟湘。  \n從來此地多才子，弔屈還看有和章。\n79380\t九日\n79381\t九日陶家菊自黃，更聞飛雁擣衣裳。誰人對酒能無賦，何處登高不望鄉。二水寒光搖落照，孤城秋色動清霜。那知極目中原苦，數子江湖未盡狂。\n79382\t和余德甫江上雜詠\n79383\t城下春江繞戶斜，誰開三徑俯龍沙。客攜彭澤先生酒，人指南州孺子家。一劍寒光搖北斗，西山秋色送雲霞。只今海內無同調，高枕從君老物華。\n79384\t題仙人騎白鹿圖贈魏使君\n79385\t少室仙人玉不如，飄揺來自太林墟。已參白鹿雲中駕，復把青羊洞裏書。二女三花相綺麗，霜毛短髪共蕭疎。使君何讓臨淮守，夾轂雙隨五馬車。\n79386\t荅子與病起見寄\n79387\t青門遙向汝陽分，伏枕傳書到白雲。已道風波能失所，更逢搖落不堪聞。九歌自我思公子，七發何人起使君。一日齊名千載事，驚心豈獨久離羣。\n79388\t寄題子與使君薜茘園【二首】\n79389\t太守為園自一邱，遙看薜荔接滄洲。醉來忽下湘君淚，賦罷深知楚客愁。黯淡欲飛天目雨，蕭條猶帶洞庭秋。惟應日共蓬蒿長，安得聊從仲蔚遊。\n79390\t其二\n79391\t老蔓成帷網四隣，紛紛落蘂霅溪濵。嬋媛初服能無客，窈窕空山若有人。楊柳摧殘彭澤隱，桃花俗殺武陵春。獨憐逺道難為理，欲採何由寄所親。\n79392\t青蘿館【二首】\n79393\t十畝青蘿別館開，使君延眺意悠哉。風搖北渚清陰合，煙雜南山黛色來。臺敞高秋深染翰，庭虛斜日淨銜杯。西隣榮叟常還往，帶索應同薜茘裁。\n79394\t其二\n79395\t湖上髙齋此一時，垂蘿四面繞茅茨。欲令何處紅塵入，可道窺人片月疑。色借古松成逺勢，意含幽石有餘姿。空傳蔣詡開三徑，不遇裘羊那得知。\n79396\t寄子与\n79397\t何言雨雪薊門深，明日褰帷是上林。湖海弟兄餘灑淚，雲霄詞賦足知音。猶堪一起中原色，莫使長懸萬里心。不為故人勞問訊，十年書札總浮沈。\n79398\t冬日登楼\n79399\t佳節髙樓酒復清，鮑山斜日入杯平。天涯誰借窮交淚，海內空傳拙宦名。四野浮雲垂雪色，千林朔氣擁寒聲。醉來極目中原盡，獨抱風流萬古情。\n79400\t子與病起移書二美吳下羣賢爰脩禊事踴躍勝遊遙為屬寄\n79401\t伏枕經春憶舊遊，永和三日命扁舟。一時藝苑人亡恙，千載蘭亭事可求。吳下山川何蘊藉，王家兄弟本風流。獨憐搦管傳觴處，有客中原自白頭。\n79402\t魏使君以太公登太山\n79403\t何言紫氣滿崑崙，須信中原五嶽尊。南極一星朝日觀，東方千騎擁天門。舞衣重染雲霞色，探篋深銜雨露恩。試向丈人峰上望，徂徠新甫拱兒孫。\n79404\t病蘇憶王徐二子\n79405\t伏枕高樓白日徂，夢迴春色杳相扶。風流轉覺中原盡，海岳驚看我輩孤。寒雪千山雙鬢老，浮雲萬里尺書無。也知俱壯觀濤興，只是漂零不可呼。\n79406\t答贈廬陵劉山人\n79407\t西來獻防薊門深，棲泊王家玉樹林。說劍夜髙湖海氣，鳴琴秋入薜蘿心。別時春色長相似，歸去浮雲不可尋。萍梗愧君能記憶，十年遙寄白駒音。\n79408\t答寄余德甫\n79409\t當年草奏栢梁臺，此日漂零濁酒杯。伏枕春陰三楚合，拂衣秋色大江回。含寃夜識雙龍氣，作賦時推二馬才。極目中原諸子盡，豫章城裏一書來。\n79410\t薛氏瑞室自衡州使君以來不罹火事者二度君子美之但為題止宜記頌然不可無律體乃先難以屬和者一首\n79411\t赤董山火照城東，郭外巍然太守宮。舊俗龍蛇元自厭，比隣燕雀竟相蒙。獨飛蜀郡尚書雨，再反江陵大尹風。四壁遺經亡恙在，諸孫往往見文雄。\n79412\t寄憶余德甫\n79413\t防筆花生尺素寒，西山飛雪正漫漫。何來章貢雙江合，併倚雌雄兩劍看。無那中原長伏枕，可知千載一彈冠。即今寥落陽春曲，滿眼巴人和客難。
77936\t豔歌何嘗行\n77937\t何嘗快獨平生。但當被華縠。獵長纓。起家為二千石。四十以專城。兄弟縱橫要路。車馬絡繹往來。公卿顯者行。但當在高堂置酒。快獨呼我所歡。五陵少年任俠知名。主人稱壽以樂上賓。攬持綺麗。雜坐彈箏。觸抵安足諍。歲月忽如流。願言重自愛。吾夙昔與君共綢繆。朝亦復苦愁。暮亦復苦愁。譬彼東逝之川。泛泛不繫之舟。浮雲轉薄心悠悠。有似客遊難久留。\n77938\t豔歌行【三首】\n77939\t皎皎月中兔，羅網安得錯。夫婿流宕子，翩翩長道路。上堂事舅姑，下堂力蠶作。日出行採桑，春風動紈素。不知何年少，踟躕西北顧。請君且莫顧，黃金徒自誤。黃金道路傍，誰當見國卿。\n77940\t其二\n77941\t童童河上柳，朝榮暮來朽。人生天地間，何可日無酒。偃蹇誰當聞，忼慷誰當有。賴得心所歡，嚼我以大斗。醉後唱高言，掩耳使一走。語卿且勿走，不如舌在口。舌在難為扪，嘆爾欲行恩。\n77942\t其三\n77943\t南海一何長，明珠一何光。大珠抵明月，小珠燭中堂。洛陽發中使，明珠竊自傷。沒海採是珠，珠淚以從橫。持作木蘭櫃，送至洛陽宮。後宮莫不歎，問珠從何方。誰能復市此，隋侯與孟嘗。用玉紹繚之，黃金錯其中。綴之用翡翠，薰用蘇合香。本自南海珠，今為後宮璫。\n77944\t满歌行\n77945\t得意良獨難，大帶如河，髙弁如山。功名侮予心，不遑安。遙望故鄉，鬱鬱漫漫。憂來自中，不遜於顔。鄙士患得失，達士多所宜。智不鬬時，我斯蕩蕩，天下熈熈。俛拾仰取，日競刀錐。逝將掉臂，棄而違之。東蹈滄海，寧居九夷。崄巇可為念，為偃息乃在草萊。蹲而逾垣，嗒焉鑿壞。流俗落落，豈無友生。門一以杜，其可復開。蜉蝣之裳，視此末榮。寵辱者驚，寓言憤世。混跡躬耕，貧賤肆志。惰傲相成，徘徊千古。載濁載清，飲酒而已。誰知其它，即有三公，相去幾何。百年如寄，孰少孰多。胡朝謀夕，自貽蹉跎。屹彼在位，經營四方。天道病愚，人道趨彊。退而為樂，遼遼未央。\n77946\t企喻歌【四首】\n77947\t男兒自言彊，出門思故鄉。隴水流離下，淚落鐡裲襠。放馬大澤中，馬飽勿復驅。寧斷壯士肉，不斷駿馬芻。鷂子下狡兔，不顧黃雀羣。男兒飽百戰，少年笑殺人。男兒重意氣，結伴不須錢。誰能無兄弟，千里不相憐。\n77948\t琅琊王歌【八首】\n77949\t陽春二三月，單衫繡裲襠。繫馬臨大道，值女行採桑。炎天五六月，挈枕逐陰涼。絺服不掩體，喚女汲寒漿。初寒八九月，銀燭照高堂。端然坐不睡，看女織流黃。盛冬十一月，調笑酒罏傍。玉壺出纖手，索女弄絲簧。主人但置酒，烹肥擊其鮮。男兒好還鄉，不願持一錢。孤兒當門泣，門外霜皓皓。今年許裁襦，兄但視其嫂。駿馬似人長，金鞭五尺強。往來渭橋上，琅琊大道王。新買五尺刀，摩挲不離手。但來防此物，軍中誰更有。\n77950\t鉅鹿公主歌\n77951\t邯鄲女兒年十五，能彈琵琶唱樂府。\n77952\t頭上明珠間翠羽，客與酒錢笑不數。\n77953\t可憐誤嫁陽翟賈，遂使黃金暗如土。\n77954\t紫騮馬歌【四首】\n77955\t出入渭城中，少年獨妍雅。不知是阿誰，但識紫騮馬。紫馬從西來，道逢一驪駒。兩人下馬揖，便入酒家胡。問客復何為，昨日發東平。袖中出短書，心知自劉生。對客讀短書，慷慨不能止。防劒出門去，報讐燕市裏。\n77956\t黃淡思歌【二首】\n77957\t膓作轆轤轉，淚作素綆垂。獨坐不能言，傍知思憶誰。胡馬代州出，還騎出代州。黃金裝馬勒，青絲絡馬頭。\n77958\t地驱乐歌\n77959\t蕭蕭條條風雨漂搖，餓殺鷦鷯撐殺鴞。\n77960\t倦鳥不飛非無羽翼，貧女不嫁非無顔色。\n77961\t枕郎右臂，郎側向左，看郎顔色，似不在我。\n77962\t宛轉郎懷坐，郎左膝。郎有它人，不自今日。\n77963\t雀劳利歌\n77964\t稂莠驕驕，雀勞利。前有鷂子，後老鴟。\n77965\t與郎十期九不果，郎有它人休誤我。\n77966\t捉搦歌【四首】\n77967\t仕宦還須論知己，結交還須論君子。男兒失意悔人指，老女不嫁難為理。\n77968\t東家女兒大狡獪，屋裏燒香出牆外。供養世尊作佛防，願得百媚無菑害。\n77969\t邯鄲城南夜逆旅，樓頭十五誰家女。可憐白馬空儃佇，不見其人但聞語。\n77970\t駿馬憑陵粟在口，男兒精神錢在手。何不結伴日沽酒，出臂蒼鷹使黃狗。\n77971\t折楊柳歌【五首】\n77972\t上馬折楊柳，楊柳鬱葳蕤。馬上吹長笛，愁殺虜家兒。不惜折楊柳，孟津楊柳西。本是虜家女，嫁作漢兒妻。放馬孟津岸，飲馬孟津河。雖是虜家兒，愛聽漢兒歌。莫折楊柳枝，婆娑動郎意。自有珊瑚鞭，出入擐郎臂。上馬出門去，馬鞭持與郎。郎度孟津水，何時還故鄉。\n77973\t幽州馬客吟歌【五首】\n77974\t客從幽州來，百萬為摴蒱。錢自它人有意氣，良所無。今日但一擲，何言無所持。庭前兩走馬，千里任君騎。自憐十指鐶，玉壺不離手。女兒行無賴，故勸郎君酒。南山固言高，上有北流泉。女兒固言好，須得郎自憐。郎齎千金裝，結客行三秦。那能論家計，少年喜作人。\n77975\t慕容家自魯企由谷歌\n77976\t鳥中有鷂子，人中有慕容。慕容家此谷，少年多相從。\n77977\t髙陽樂人歌【二首】\n77978\t欲知馬上兒，但復看兒馬。結束殊輕薄，不在漢兒下。郎來但坐飲，百壺分自當。見郎行仁義，無錢何所妨。\n77979\t团扇郎\n77980\t白團扇，明月入君懷。清光滿流盼，霜雪散炎天。是儂歌始變，合歡自一時。秋風歡不見。\n77981\t前溪歌【七首】\n77982\t逍遙東武亭，下有獨桑路。歡但宿儂家，前溪不可度。朝思出前溪，暮思出前溪。溪流亂漫下，誰見倚門啼。女蘿著長松，蔓與長松長。雖非嵗寒姿，願得被風霜。黃葛生溪邉，溪水東西流。枝枝自纒繞，葉葉自綢繆。春容故易老，紅粉豈常鮮。郎歸定何日，憔悴復誰憐。憐亦異當年。\n77983\t誰能採黃葛，逍遙獨桑頭。黃葛斷還生，春風不可留。爛漫使儂愁。\n77984\t葵藿自有心，蘭蕙自有香。黃一小草，春風獨不忘。枝葉頓芬芳。\n77985\t子夜歌【十首】\n77986\t涉江種芙蓉，青荷防時有。但使蓮心生，何慮不成偶。桑葉老欲盡，春蠶已就眠。那能不作繭，絲子自纏綿。彊言共寢食，十日九不俱。桐花夜夜落，梧子暗中疏。出亦陰憶汝，入亦陰憶汝。石闕四面生，悲來定何許。蕩舟芙蓉池，紅顔在池水。儂與芙蓉花，有何不相似。宿昔結同心，絲髮與眉齊。轉動如春風，不離郎君懷。相憐須及時，紅顔不難老。郎自行由豫，它人已相保。始欲識儂時，白頭誓相憐。一日三唐突，持底解千年。歡心楊柳花，春風為顛倒。到頭有感化，不離浮萍草。願因斗酒防，發歡桃花容。蹉跎自不飲，雙杯持勸儂。\n77987\t四時子夜歌【八首】\n77988\t春鳥既集渚，春花復著林。高臺不可望，春色蕩儂心。綺窗媚初月，羅帳褰春風。歡復自顧慮，崎嶇當奈儂。三伏天雨火，郎但籠坐。何處汲寒漿，金瓶井中墮。婉伸華簟上，不下葳蕤鑰。郎君已自前，羅衣那及著。庭含明月光，蟋蟀入牀語。獨自理寒衣，秋風動砧杵。熒熒斜月輝，纍纍清露垂。中宵不還臥，徘徊獨為誰。郎從何處來，重袍那如水。酒無沙糖味，為他沃寒爾。北風振枯林，嚴霜殺百草。歡不與時競，獨向相思老。\n77989\t懊儂歌【四首】\n77990\t五絲合歡被，還得五絲縫。儂為懊惱曲，還持懊惱儂。布帆百餘幅，阿娜自生風。江水滿如月，那得不愁儂。夙昔幽閨性，冶遊持自惑。旦夕三千里，不復作顔色。長江得春風，使帆如使馬。朝發牛渚磯，暮宿白門下。\n77991\t神弦歌\n77992\t宿阿曲\n77993\t天門詄蕩蕩，地戶鬱沈沈。真官下雲中，窈窕從蘓林。\n77994\t道君曲\n77995\t中庭有樹其實詡詡道君出入先以風雨\n77996\t圣郎曲\n77997\t梧桐何翼翼，鳯凰何將將。左坐青溪姑，右坐白石郎。姑自翳瑤草，郎自命椒漿。\n77998\t嬌女詩【二首】\n77999\t朝遊青溪南，暮遊青溪北。嬌女年十五，芙蓉比顔色。終日奏弦歌，小姑獨相識。\n78000\t徘徊白石江，蹀躞赤山磯。湘綺為下裳，紫綺為上衣。自繡雙鴛鴦，十十五五飛。\n78001\t白石郎曲【二首】\n78002\t郎之徠何紛員，車以清風馬以雲。前有明姑後道君，石子如彈丸累累江之渚。有郎獨自居，豔於十五女。\n78003\t青溪小姑曲\n78004\t青溪湯湯，白石為梁。小姑不嫁，誰謂無郎。\n78005\t湖就姑曲\n78006\t北遊赤山湖遙望中芙蓉裁衣贈大姑\n78007\t大姑舞白鳩，仲姑淥水歌。不共小姑愁。\n78008\t姑恩曲【二首】\n78009\t明姑遵云中，葳蕤六萌車。前駕斑璘獸，後從朱鳥麟辟邪。\n78010\t諸姑亦道同。獨有明姑尊。桂酒黃金色。持以報姑恩。\n78011\t采蓮童曲【二首】\n78012\t扣檝聲太苦，聴我採蓮歌。且將盛年容，持比芙蓉花。西湖採蓮舟，上有愁思婦。不摘芙蓉花，何因出素手。\n78013\t明下童曲【二首】\n78014\t走馬上越橋，遺卻黃金鞭。遙望射堂頭，徘徊驕不前。赭白千里姿，斑騅八百餘。乗不獨自去，日與陸郎俱。\n78015\t同生曲【二首】\n78016\t盛時不再逢，百嵗一何促。願以南山松，秉作夜逰燭。蟋蟀空局促，人命安可為。但當飲美酒，醉即蒿里歌。\n78017\t石城曲【四首】\n78018\t可憐冶遊郎，大馬高纒騣。冶遊石城下，聞名少年中。珂峩同心髻，環插三子釵。種種隨時變，懊惱郎君懷。陽春二三月，花與郎同色。明知苦淹留，盛年不可得。大艑十八防，長篙如竹林。張帆看風色，知是下江陵。\n78019\t烏夜啼【四首】\n78020\t石城諸少年，歌舞日相新。劉生安東平，是郎得意人。長檣百幅帆，常著千里風。婀娜檣上佳，飛逐不成雙。大帆曳雲還，長檣柱天起。非是不相留，勢已無千里。烏生秦氏家，不從秦氏棲。夜夜將九子，石城城上啼。\n78021\t烏棲曲【四首】\n78022\t芙蓉如繡柳如織，浣紗渡頭日將匿。髙髻雙珠玳瑁簮，採蓮一曲傾江南。\n78023\t珠履錯落華燈光，長袖宛宛屬羽觴。含笑一轉心相知，誰能不前復自持。\n78024\t黃金匼匝葳蕤鑰，北斗防干城上落。美人空牀夜不眠，雙雙玉筯下燈前。\n78025\t江南女兒蹋蹀歌，陽春窈窕出綺羅。黃金轡頭紫騮馬，長安少年事遊冶。\n78026\t估客樂【二首】\n78027\t估客從楊州，大艑載何來。有無郎寄書，但語莫徘徊。估客廣州人，出入三江口。一艑載三千，娘但日沽酒。\n78028\t莫愁樂【四首】\n78029\t何來諸少年，石城迎莫愁。莫愁石城西，門前江水流。莫愁善西曲，曲曲變新聲。含意嬌不發，春風感人情。莫愁幽閨性，非但傾城色。石城諸少年，人人自相識。何處尋莫愁，石城諸少年。可憐六萌車，不送莫愁還。\n78030\t襄陽樂【六首】\n78031\t朝上大隄頭，暮上大隄頭。大隄諸女兒，逰冶不知愁。女蘿復可縫，兎絲復可織。唯有菖蒲花，郎自不曾識。大隄諸女兒，歌舞日相逐。郎今定憐誰，夙昔誰家宿。郎君但坐飲，聴我白雪弦。十三工西曲，自不工數錢。楊州大估客，千金作一裝。誰敢攀貴徳，牽壊儂衣裳。詫儂斷信使，還書亦不作。防薄自憐儂，歡豈自防薄。\n78032\t三洲歌【三首】\n78033\t何處估客豪，揚州估客豪。象牙持作檣，鍮石持作篙。聞歡揚州去，大艑居上頭。一載五百萬，兩載千萬餘。何來板橋灣，持底喚沽酒。兩叢蒱鍜鐶，問儂取不取。\n78034\t襄陽蹋銅蹄【四首】\n78035\t白馬蹋銅蹄，着地銅蹄鳴。往來大堤上，出入襄陽城。大馬珂峩頭，一歩三舂鉏。借問馬上兒，家在襄陽不。白馬金絡頭，一歩三駊。便是馬上郎，何嘗不婀娜。陽春二三月，襄陽好徘徊。淥酒漢江色，與郎傳一杯。\n78036\t青白马\n78037\t青驄躑躅八尺強，黃金絡頭絲作繮。\n78038\t可憐白馬如人長，著地徘徊自生光。\n78039\t青驄白馬冶遊郎，勞君下都看三陽。\n78040\t可憐白馬逐青驄，石橋柏梁五湖東。\n78041\t青驄白馬六萌車，可憐今夜宿誰家。\n78042\t借問窈窕西曲娘，白馬青驪去無常。\n78043\t借問窈窕西曲女，石城莫愁憑寄語。\n78044\t齊唱可憐淚沾裳，可憐三聲忘故鄉。\n78045\t夜度娘\n78046\t儂來星始集，儂去月將夕。不是地上霜，無人見儂跡。\n78047\t长松标\n78048\t落落南山松，長標一何拙。上棲萬里風，下覆千年雪。\n78049\t双行纒\n78050\t朱絲葳蕤繩，是儂雙行纏。繞腕結同心，傍人那得見。\n78051\t黄督\n78052\t誰能見歌舞不自愛陽春少年雙淚落知是他鄉人\n78053\t作蠶絲【二首】\n78054\t拾蠶蠶如指，出桑桑如掌。一日三箔眠，交儂那得往。大繭大如卵，小繭垂其腴。三秋上織作，君防羅繡襦。\n78055\t碣石篇【四首】\n78056\t碣石中怒，滄海北倚。元氣吐欱，若偃若起。長風相薄，跳波千里。懸流冒顛，天漢外紀。地軸髙摽，轂轉白日。與齊俱入，與汩偕出。\n78057\t其二\n78058\t涼秋九月，塞外草衰，白日蕭條，北風苦悲。邉聲四起，胡馬成羣，爝火如星，列障如雲。錢鎛既置，修我戈矛，裹糧坐甲，唯敵是求。\n78059\t其三\n78060\t委蛇者河，千里一曲。方之舟之，匪刍伊粟。太行詰屈，西北是經。車轍馬跡，日不遑寧。於鑠聖人，依其在京。差次吏功，郡國以成。\n78061\t其四\n78062\t羽翼未就，鴻鵠徘徊。神龍失水，螻蟻所裁。珠不暗投，劍不倒持。能弗用利，勿處於疑。高才者妬，匪但在人。逃名避世，以保其身。\n78063\t白紵舞歌【四首】\n78064\t華鐙參差月舒光，笛簫笙竽琴瑟張。館娃窈窕夜未央，西施起舞屬吳王。白紵颯沓零繁霜，浮雲綽約凝且翔。將絶復引歌為長，廻身急入促管藏。揚跗摩趺匝洞房，流風徘徊生繡裳。答桴應節蹈鼔行，挺釵欲墮復不遑。羅袖繚繞滿中堂，與志變化無恒常。諸工競寫忽已忘，遷延就次進羽觴。\n78065\t其二\n78066\t二八齊容羅象筵，激楚之結獨秀先。白紵蕭索陽春前，廻風飛雪相流連。玉腕繚繞縈繁弦，朱唇宛轉含蹁躚。將行復卻私自憐，願君蹋歌及盛年。\n78067\t其三\n78068\t春日荏苒花落英，吳姬起舞媚前楹。  \n廻身頓趾迅且輕，纖塵暗曖不及生。  \n投袂一轉激楚成，徘徊復進為新聲。  \n二八斂手停鳴箏，中曲再變豪竹驚。  \n如矜若怨意未明，餘姿逸態猶縱橫。  \n妙技絶世色傾城，誰能顧盻感人情。\n78069\t其四\n78070\t雙袖徐起若有思，逸態一放橫難持。  \n滛衍詰屈紛陸離，流紈曵縠風委迤。  \n縈塵逗節利屣施，紆形赴曲影不知。  \n纖腰欲結行綴移，眾變沓至生繁姿。  \n躊躇中止人盡疑，浮騰絶跡稱神竒。  \n遊精蕩志君自治，大樂萬嵗逺如期。\n78071\t霹雳引\n78072\t平成天地剖，九州羅列五嶽江河流。明堂受計朝諸侯，人馬辟易氣縱橫。悲歌慷慨志不平。\n78073\t天马引\n78074\t胡風雨駪駪而空山有人\n78075\t躑躅兮悲鳴，匝余室兮三行。\n78076\t蜨蝶行\n78077\t蜨蝶翻翻戲遊來，東園苜蓿中。不知誰家涎涎乳子燕，銜之我入窈窕紫深宮。紫深宮欂櫨間，髙坐顑頷待哺兩黃口。睨之阿母得食還，揺頭鼓翼誰忍視。蜨蝶輕薄亦可憐。\n78078\t悲歌\n78079\t慷慨乃知故人，徘徊乃知故鄉。逺道多懐，乆客自傷。欲駕車無輗，欲渡河無梁。中夜顧形影，泣下沾衣裳。\n78080\t猛虎行\n78081\t飢且從漂母食，寒且從巢父棲。石不為周客笑，玉不為楚王啼。菅茅但塞路，桃李自成蹊。\n78082\t枯魚過河泣\n78083\t大魚啗小魚，小魚啗鰕，防鰕防啗沮洳，啗多沮洳涸，請君肆中居。\n78084\t逺游篇\n78085\t萬里未足歩，過謁歴遐荒。一舉駕黃鵠，再舉凌雲翔。澄氛隠北斗，河漢集爲梁。山川自紆曲，天地自圜方。六鼇抃蓬萊，十日彈扶桑。潮水怒相撃，崑崙出中央。流覽臨九州，衆人何茫茫。絪緼造元氣，控揣成隂陽。黔羸秉大鈞，叢脞不可當。道逢王子喬，揖我還故鄉。\n78086\t广齐讴行\n78087\t不勞歌楚豔，請為罷吳趨。上客但安坐，聽我奏齊謳。鷹揚表東土，賜履維青州。沃壤既如膏，絲枲靭且柔。魚鹽無儉歲，海王自春秋。百二敵彊秦，八九吞徒州。美哉一匡力，天下咸宗周。朝服西濟河，鞭棰使諸侯。至今臨淄途，誦義慕前修。枹鼓立軍門，意氣縱橫浮。舉袂成幃幕，攘臂赴仇讎。先君務養士，奕世恢鴻猷。晏嬰以當路，結交魯孔丘。其人聘列國，終日無停輈。及聞箾韶音，若與唐虞遊。三月忘寢食，棲棲此淹留。季札本荊蠻，華夏多夷猶。泱泱歎大風，觀采不能休。五伯桓稱首，四豪文其尤。擁篲為賓師，鐡籠存主憂。闊達有遺俗，功利非所謀。馳騁一何防，冠劍常相求。蠋辭萬家邑，連謝千金酬。即論二布衣，豈復商賈流。\n78088\t前缓声行\n78089\t海中之山必有天上之河，人知其一莫知其它。自非意氣輕黃金，結交寧足多。當復思東來之兎，必有西去之烏，不捨晝夜，曾何愛於吾徒。長笛不呼短笛呼，願君有酒即飲，無酒酤。\n78090\t結客少年塲\n78091\t翩翩白馬客，遊冶長安城。自矜有俠骨，骯髒多交情。羞倚將軍勢，詎借傍人名。利劍一在掌，四海皆弟兄。片言出肝膽，杯酒如平生。恩讎等白日，然諾千金輕。君看少年塲，意氣誰縱橫。罵坐亦已麤，探丸非老成。淺之為丈夫，賢豪大所營。長兄推魯連，仲兄推虞卿。小弟處囊中，黽勉荊楚行。但令稱國士，不必取先鳴。\n78092\t東飛伯勞歌\n78093\t東飛伯勞西飛鵲，黃金倉琅葳蕤鑰。誰家女兒倚高樓，含嬌吐怨彈箜篌。明珠翠羽紅粉妝，單衫婀娜春風香。女兒年幾十五餘，開顏發艷玉不如。箜篌宛轉作新聲，可憐一曲傾人城。\n78094\t乐府\n78095\t羣胡欵朝那，請與漢家和。紫貂黃羊白槖駝，單于閼氏乗六驘。\n78096\t河中之水歌\n78097\t河中之水流迢迢，洛陽女兒名嬌嬈。嬌嬈十三稱絶色，十四懐春未可挑。才梳墮髻即殊衆，怕逐時人鬬小腰。學成織錦機猶澁，解度新聲瑟嬾調。日出採桑城東路，路傍桃李花飄姚。左手提籠絲作繫，右手攀花折其條。國卿下裝不復顧，使君五馬徒相邀。董家髙樓一百尺，歸來誰見倚逍遙。\n78098\t三言\n78099\t郡齋同元美賦得隂字\n78100\t漳之潯大陸陰天落落日駸駸誰為郡此滯淫君在坐倍蕭森嗟波及邈陸沈酌我酒聴長吟秋無色風雨深山欲出薜蘿侵淚相視卧獨臨滄海夢白雲心來何處別至今重握手一知音孤城夜楓樹林漂短髪問抽簮\n78101\t四言\n78102\t效阮公【二首】\n78103\t太清孔陽元氣絪緼靈曜懸鑑列宿垂文威鳳振羽神龍作鱗蕙蘭幽鬱松桂輪囷\n78104\t其二\n78105\t日照月臨，天髙氣清。金支秀華，羽林翠旌。六駕龍秋，四牡鸞鳴。濯纓雲漢，晞髪增城。
80691\t總督薊遼右都御史兼兵部左侍郎王公傳\n80692\t王公忬者，蘇州太倉人也。其先始興文獻公導遷江東，至宋左司諫縉徙分水，至元夢聲為崑山學正，因家焉。故崑山改太倉。夢聲之孫琳生輅，武宗時王倬以進士顯名，為南京兵部右侍郎，即輅子也。倬生忬，舉進士，選御史屬。皇太子當出閣，疏上重師道，檢宮僚，戒淫戲者三事，世宗納焉。又中貴人宋興行萬金求領東廠，公論罷之。出監河東鹽法，歲餘以疾歸。間復為御史，按湖廣，至輒劾方岳郡守貪不職者一人，不及代也。時中貴人廖斌填承天，公謂曰：「貴人所不魚肉吾百姓者，吾請事貴人；貴人所不知而舍人子魚肉吾百姓者，吾請為百姓治之，不以及貴人。凡吾有所裁，終始全貴人耳。」還復按天順。八月，敵數萬犯古北口，公具聞上，請屯京城而身往守通州。已而敵果大入，至通，竟不能渡河而西。上諜諸輔，通獨完，乃超為僉都御史，經略通州以東諸軍防虜。退，眾議欲補京軍，公又獨請汰之，歲可減漕粟數十萬，得沿邊數萬壯士。及請築京城外郭，設薊遼總督，置通、涿、昌、密為四鎮，奏上各次第覆如指。何公棟既總督遼薊，與大將軍仇鸞調諸邊兵數十萬衛京師，而公兼治餉。鸞挾上愒公以軍興法，公若為不悟，而身歷諸要害，為伏芻粟，即鸞所遣騎異道至，咸取給焉。乃上請得三千騎與臣，因糧車為戰守，可以無乏軍興。頃之，歸治餉戶部，召還京，鸞竟詘而公得無以賄免。壬子，巡撫山東，凡三月，巡視浙閩，提督軍務。亡何，改巡視為巡撫，請誅賞便宜行事，南防二廣，北防江左諸鎮掎角應援也。屬倭賊王直、徐學、毛勳襲我，公夜縱狼土兵、括蒼少年，以俞大猷、湯克寬擊之，鹵獲倭生口百四十三，首百五十級，焚而溺殺者數百人，軍大振。以尹鳳將閩兵徼於表頭、北茭諸洋，又鹵斬百餘級，奪生口二百餘，後先以捷聞。是時賊黨蕭顯率勁倭四百餘屠吳郡南沙，還逼松江，松江守告急，公曰：「吾向所請掎角者，非此乎？」以別將盧鏜掩擊，大破之，斬蕭顯，餘眾潰入浙中，大猷諸將徼殺無孑遺。是役也，越境而殲之，且陸勝賊矣。因行部凡二十餘縣，計倭所由道，次第畢城之，獨慈溪謝不可。公去一歲而慈溪破，始就城相誚，不蚤聽王公言。公在浙閩可二歲，凡一十餘捷，功次三千餘，所得沿海大猾為倭內主者，繫之覆其家數十人。賊自處成功難言哉。余觀世貞上疏追訟父前功曰：「敵入遼左，臣父忬以總督督總兵楊照輩便冝發兵擊破之，斬首八百餘級，防定城池，功施邊境。嵩父子嗾削臣父功狀，並薄照賞，而壅先帝拊髀之明。成化間，總督王越潛師出塞至威寜海，殺首級四百餘級，封為列侯。臣以為比罪則遼陽為肘掖之地，於我為必應；量敵則掠出榆林塞，於敵為惰歸；用師則楊照一部將，計勝則首功過當；威寕者多而懲其深入者悛，慮敗則潛師出塞劫以取捷者危。越封而臣父不録，令當先帝之世，無以春秋耀軍士而示天下以非常功。不知遼左之役見以為狎戰，而嵩得持之；威寜以汪直與俱出塞，氣奮人主，同功一體者乎？將相不調和，自古患之矣。」\n80693\t王中丞廷小傳\n80694\t中丞初以大司徒主事分曹太倉，與宦者奉秭米相持也。既聲聞朝廷，改監察御史而領度支，宦者奉尋罷。亡何，疏尚書鋐治大冡宰不奉職狀，忤防謫亳州，稍徙崑山令。崑山故相某視縣令家監爾，即所欲令為之，不欲屬之，雖屬之，公弗與為之。故給事中某者，公不與為之矣，雖欲屬焉，不能也。及兩人皆聞知，各自失也。相巨室大臣，給事中雖廢然揣上意，從私家祠有所祈，不領於天子之祝官，歲時聞上覬復收我者為之，乃相與持一令短長，何不至也。而公即又來守吳郡，則吳人欲之矣。郡別駕某所治逋租者獄，才一牘爾，坐在戍籍當遣者六十人，捕夫得者又三百人。公趨謂御史君曰：「異哉！如以檄大司馬府中，豈無令主伍吏望見籍而走乎？戍者一人，主送至戍所者二人，捕未得者妻子一人，捕者一人，是千人之獄也。」御史君勃然寢之矣。徐某者，既以其貲為太學生，而復持其兄某陰事署而揭之途，御史君又以其署按其兄，使在遣中。公廉知其為署某陰事者某也，曰：「兄不義而穢於家，弟不諱而播諸國，其兄已髠鉗對主伍吏，某安得儼然因以為利，大冠若箕，日沾沾父老前也。」乃奪其太學生。郡歲以籍錢九千緡市尚方物，輸少府，而司冦某者，其子欲之，公不與也。往求毘陵郡錢六千緡與之，已而給事中舉奏司冦免之，並奪毘陵郡與者官。吳郡尚方物至今有司者市之，遂為令，自公始也。可謂不畏疆禦哉！\n80695\t霍长公传\n80696\t霍長公者西河人也既少孤而母太淑人李年二十餘嵗以故失不為儒太淑人常恨之公曰徃而不可返者親乎懸而不可知者祿乎昔在襁褓以有今日即使不肖孤列鼎而祭先君子孰與竭力耕田之逮太淑人存也且為儒不成必難中棄而妨遷業孤豈敢薄諸生獨以白首鄉校猶日呻占如病嫗之就蓐使其父母匏畜之而進退維谷坐自朽腐是為從吾所好耳公猶是稍治產所致太淑人毳之餘亡何施予徧族黨矣無何橋梁之役徧四境矣而產猶治也蓋公自計其力足以供甘毳則推及施予不使有一日之積云公素坦率濡與群處然恥誇毗雖狎必以義無大小無敢忿爭即忿爭曲直一聽公無後言者人以此益附公公既貴有輿馬且年七十餘不以乗也毎出入安步里閈中無異布衣時曰吾幸未憊庻幾與里門故舊遇諸塗何可使其引避而轍跡畏人將無挾兒軰尊寵於車上儛哉有司鄉飲酒公嘗一當大賔後輒謝不徃曰吾始不圗得從父母之邦見唐虞飬老以燕饗甚盛典也一之為冒而復抗禮邑長吏以煩官府僕僕起居乎公是時已封御史進中丞少司馬凡三命故自謂將無於車上儛云郭太淑人亦年七十以公之家而猶不輟麤糲之食曰吾與君子同事李太淑人糟糠不饜若將終身雖今暴貴亡十餘矣何能異為婦時也豈以吾兒為不能事我者乎其夫婦同徳如此賛曰史謂孔子數稱介山子然者豈之推之後邪晉之多賢由來逺矣子夏既居西河之上序詩教授所與友田子方段干木其人也霍長公家食不輟麤糲安步里閈不以輿馬非故讓也方其布衣時晨出夜入自以性之恒啜菽茹藿自以味之極一旦使之俟駕而後行式閭而後過苦矣品列而後御味備而後舉厭矣不然則一以抑損豈謂坦率乎西河之俗蓋猶有蟋蟀代檀之風焉其論為儒非獨疾夫不成也之推之母固曰身既隱矣焉用文之然以有激將來使假儒之名以自好者非効於世不得借口耳公之意蓋因以為訓也既已三命乃鄉飲酒則謝不徃其出處大義迫斯可見雖曰未學謂之學矣其斯以謂質行君子哉得其子而益顯也\n80697\t長興徐公敬之傳\n80698\t公名柬，始居約時，防邑諸生間莫能厚遇。久之，授弟子室裏中，非其好也，則曰：「嗟乎！大丈夫生不能防大人以成名，即當效魯仲連布衣而排患解紛，令千里誦義爾。終安能嘔嘔為章句師，坐帷中日夜呻其占畢，從群兒取糈自食乎？」防邑富人許公女，年二十不嫁，欲求賢夫如公者。公是時年三十矣，乃脫身防女家。女家素長者，里中少年多侮之，即妻公，又皆來侮以嘗公。公問許公：「豈負是屬而欲報之？然此易高耳。今我在也，而彼皆籍吾家，令我不維是子壻行，皆魚肉之矣。」亡何，微知少年家陰事，以令里中。里中皆謂少年：「彼不上書告君，即利劍刺君矣。」少年家顧且因許翁奉百金，願交驩公。公乃以所奉百金益市牛酒，更召外家宗人及里中父老，日高防數問其金餘尚有幾所，趣賣共具，曰：「里中少年豈不多豪，然無奈此牛酒共具，我何？」公既已脫遼陽大賈某氏之阨，而某氏日操百金將進公。及見公侍酒至暮，口不忍獻百金。邑有豪亭父朱某者，好眾辱人。公一日從旁數之曰：「朱君太橫哉！」朱乃瞑目視公曰：「客何為者？居邑屋至不見敬於若乎？」乃大挫公。公佯不問，一日袖四十斤鐵椎，謂朱曰：「不聞信陵客椎殺晉鄙事乎？」朱跪曰：「吾始以先生為庸人，乃今知之。」遂相舉飲，謝而去。時江南大饑，斗米千錢，而公門下多蒯緱之士，然歲入實不足以奉賓客，至鬻宅子錢家，不令知也。公始與諸兄同居，及往許翁家，諸兄皆聽公去，不收。十年之中，公蓋再致千金，即諸兄匍匐來稱貸，公又未嘗以無為解焉。公嘗謂：「何知積著好行其德者為享利？吾予人若棄之，假人若忘之，即有償者，是自實其義，吾不忍為也。」公蓋慕吳監門卒之為人，而防於酒哉！朋友相覿，歡然道故，飲可五六斗而醉。二三客前奏琴，未嘗不為鼓一再行，而據地歌矣。即長興令召公，公又謝病不能往。公雖布衣，然見邑中長老，好問民所疾苦。嘗謂長興西從方山來，可百里所，故不多為陂，誠得潴水高下更相受溉，可令畝一鐘，何憂暵哉？城南諸田即患苕水暴至，然以堤善潰爾，築令廣一二丈所，何慮不障？又可樹桑千畝，因掘地為池，可養千石魚，即雖污邪，且不失茭牧其中，獨奈何棄百世之利不為乎？公既口畫縣中事，縣長吏愈益重公，門外時時以干旄來。然其時民治渠少煩苦，不欲也。今年公七十有九矣，尚善飯，遇客無所敢失。即有從季子中行來者，與許夫人為夜灑掃，早帳具，至旦不倦。蓋中行未遊京師，所交已多大父行知名之士矣。余為郎署中時，中行嘗語余曰：「吾嘗諫家大人至篤行，即所言邑長吏治渠事煩苦，不為也。以大人之義，與邑中長老共數百頃田，何不成也？」家大人謝曰：「吾聞興百世之利以親附百姓者，邑長吏之事也。且吾邑長老居閒者，終不語今長吏幸而聽我，我又奈何從邑中奪賢長吏權乎？」其為長者如此。\n80699\t杜长公传\n80700\t杜長公常者鄞人也，以文無害試補奉化縣功曹。在家人時，嘗稱詩貽厥孫謀，以燕翼子曰：「信斯言也，予幸逮事王父母，又以勤父母，予奚賴焉。」其為王父母供具，一視父鎬供具，曰：「王父母固安大人供具矣。」所執王父母喪，父鎬無不如己自盡者，而不知其所由辦也。長公既收弟仲於維揚，而為季有室，以託姊子，然後嫁從女者三，如其女葬不能喪者，如其弟仲筐篚賻賵至無暇日，不為厭焉。長公出入邑屋，少年輒自避過，而與之言則趨。婦姑勃谿，不出梱閾，亦自曰：「將謂杜長公何？」同曹掾某患疫，諸曹掾舉以其妾故引去，且止長公。長公曰：「廢朋友疾病相扶持大義，而借小嫌以自解，何以稱同舍兄弟？人孰無急難而坐棄之也。」每往必有所與俱，執火竟夕，身傅匕劑，其妾顧以此無間處，眾始服長公達節云。再補蘭谿縣功曹，蘭谿令謂奉化令曰：「大邑多君子，今安得有杜掾其人哉？」奉化令曰：「其人故奉化功曹也。」其取重如此。先是，長公值槖中裝於蘭谿之塗，舉以防亡者，亡者至，謂長公曰：「槖中裝都科也，將輸縣而先門假寐道左，屬縣官出辟客，倉卒遺之，蓋五十金，舉者遠矣。然此其地也。」長公曰：「此其地固在，索之豈遠乎？」即舉以畀亡者，亡者捐十金謝長公。長公曰：「十金孰與五十金？爾豈以我無所置之也。」遽辭而往。章公居仁嘗謂長公，雖在功曹中，質行不可及矣。尋授廣西龍江驛丞，有以藤自毒殺者，其家誣怨家殺之，郡太守謂怨家實殺之也，以具獄憲司，則移長公。長公覆而輒見其冤狀，太守其反也而笞之。長公曰：「憲司豈少廉武吏而移之驛，而乃撓於成案，重辱命也。笞之不猶愈於殺人以免乎？」屬征蠻之役，幕府檄從軍，疾作而卒於邸。後五十年，而孫思舉進士，遷青州太府，方為良二千石云。贊曰：「越之俗禨，賢者惑焉。同曹掾疫，長公不憚躬調護之，可與立哉。及觀所畀亡者槖中語，其調笑疏於叱詈，舉五十金若亡者自取之，望望然惟恐得我，又何可啗以利也。有是驛吏，不難於不阿郡太守意；有是憲臣，不難以殺人大獄屬驛吏者，今無矣夫。令無矣夫。」\n80701\t晉陽王次翁傳\n80702\t次翁子使君名道行，弱冠擢進士，給事尚書大司寇省中，余時為郎。亡何，使君補鄧州，余尋出為鉅鹿郡。明年，使君遷魏郡，比二千石，徃來二御史臺若部刺史，必直使君與使君相勞也。雅已聞次翁為人，翁名尚智，字哲夫，陽曲人，嘗補郡弟子員，不就，以貲假幹掾省中十餘年，除薊之義豐驛焉。驛於京師東北諸邊為孔道，次翁乃簿正廚傳，棰使諸走，約客至當御者徃，蓋三年所，車馬捷於羽檄，使者應乎烽火，未嘗一日詣對幕府矣。再遷北地之北峽關，北漢障塞尉，譏客出入。明年，棄官歸太原，屬使君已舉於鄉，視笥中俸才二金，笑曰：「腆矣，一抱關吏，何功於上也。」尋從使君鄧州，使君問政，未嘗為質焉，旁引成事而已。及使君遷大名，乃輒不敢復問政，曰：「吾何能從兒子數數操郡長吏事乎？」翁魁梧美髯，長者少不視產，而長翁乃善賈，乃翁撫長翁子，則無不若己出，語人曰：「兄子某病，吾則終夜不能寐，然有過，又未嘗不譙讓之，豈為第五氏哉？」即晉陽長老亦言翁俶儻狀，視仇家若不可解者，卒如初，不著於睚眥，里中緩急，翁輒與居閒，然計畫之耳，不必人人嘗施焉，以故里中曲聽翁請言事，不防金矣。余猶記使君在鄧，嘗使人於諸郡微當嶽祠官者狀，時祠官方貴幸，余所為嶽輒不與諸郡同，人以報使君，則使君從鉅鹿之所為，次翁屬在鄧也。後使君從大名遷鳳翔太守，移蘇州太守，禦倭於城下，寇竟失利去，稱治行第一云。次翁雖不視產，即在驛塾諸驛，在關塾諸關，一日越人裘生者傳過之，罷矣，翁輒奇焉，延使使君卒業，為之有室，蓋三年以裝去。次翁所為使君亡慮十數師，類如此，以故弱冠舉進士，不十年三為大郡，視曩俸笥中二金，實腆矣，廉吏何不可為哉。余惟世之君子重與人為善也，誠日莫途窮，奪然後罷，逐然後去，斯笑之矣。至無所為而棄官，則又從而極之曰：「是先奪而圖罷，先逐而圖去，計之狡者也，是計畫無復用之，而竊輕富貴為名高者也，是恐卒不可測，姑以自避以緩人之跡我，而將以復進者也。」不知計即狡，亦徒為罷去耳，身已隱矣，安用名高，愈避跡愈著，夫又遑恤我後乎？是三者，故皆不出於患失，何世之君子重與人為善也。余觀次翁棄官歸時，年未五十，一抱關吏耳，此三者何以稱焉。\n80703\t何季公传\n80704\t何季公者，名積，字良慶，故姓徐，系偃王後，子孫稍遷歙之傅谿。元末有萬億者，始易姓何，再遷休寧，凡五世為兆義。兆義生政，景皇帝時用鹽防起，應詔輸粟塞下，值虜大入，猝獲良馬以免，顧槖中裝百金耳，乃即歸而廢著以復，是瓦解之術也。何以稱少有鬬智，即百金不猶當竒勝邪？遂返塞下，居數歳，果再致萬金。政生耀，耀生季公。公生逮壯，而伯若仲長已各倍公，乃兄弟與俱徧防江淮吳楚間，所至雍容為閭里率，相矜以賈，咸謂季公有家約也。先是，公父舉明經，授長河丞，公勸之徃，蓋三年以循吏稱，載在邑乘矣。二兄之亡也，公慨然曰：「曩吾以愛弟奉二兄江淮吳楚間，舉槖中裝托我，我今乃令諸孤無息業哉？」蓋終其身無私蔵。亡何，御史君受寜逺令，又勸之徃，曰：「無念爾祖，使我得稱長河循吏，子更能得稱寜逺循吏父乎？」自是寜逺君卒以卓異聞，召拜南臺御史也。公因就南臺覘御史君所為治狀，獨持大體矣，乃趣還休寜，營萬安里而老焉。縣大夫舉賔射，必迎公，公彊為出，竟不再然。閭里朞功待公舉火者十數家，未嘗以居常謝客為解也。公以季子金，孺人以季子婦，得當父母驩。公自折節伯仲間，事如長河丞所，何得孺人亦以身下二姒，事如姑汪，如孺人所也。其夫婦孝友如此。御史君上績書，公與孺人同封，年各八十有一歳，已孫五人，曽孫四人矣。御史名其賢，今為南京某部郎中云。于鱗氏曰：「季公之賢也，身治生而父若子皆以仕顯。長河丞官薄耳，其邑紀列焉。御史貴倨矣，輒謝，雖賔射不再出。彼竊借寵靈以炫閭里者何限？乃季公所以先後父若子以仕顯者有道哉！豈所謂得勢而益彰者乎？惟孝友于兄弟，子孫修業而息之，所謂施于有政者也。」\n80705\t汪从龙传\n80706\t汪從龍者歙人也名雲其先汪華者隋末以豪起據六州稱號吳王唐興授總管六州軍事歙州刺史封越國公至宋贈金紫光祿大夫叔敖者始自績溪徙邑之潛川叔敖生若虛於江南經制使若海為從兄若虛十二世生道夀道夀生十有八嵗而其父士誠卒於客訃至輒徃僦而挽以行盡僦乃焚櫬襮諸櫝錫相襲也槖而負渡江乃中流有光屬於舟龍輒夾繞舟舟相覆者數矣衆計無所出則徧索舟中諸非常物為解有髤几澤可以鑑者十具以沈猶是也也有丹沙煥如熛火者一斛以沈猶是也而衆愈益恐時道夀偎伏莫敢動即再索舟中念與櫝俱沈耳尋失光所在汔濟衆弗察其所負者枯骨矣道夀生庚應庚應生政和令賢賢生文暵文暵生從龍從龍家自道夀以來四世同居從龍嘗為叔文晫行質子錢家治其婚既已責遂並舉其母所遺篋中裝授焉緘識如故也蓋晫七嵗而孤其父以篋中裝二千金屬文暵比授之日已十有八嵗晫不知之也再從叔昞議且異產而疑文暵私焉乃索四世所遺者四千金於從龍從龍視其遺實無金而衆愈益噪乃徐發其槖中書數劑以示衆某之產若干所某所之值若干金凡八千五百餘金人人倍其遺也衆復恐從龍卻取其倍者輒舉抵於從龍然惡又不能二千金從龍曰先君子業已領家政而產幸人人倍今舉抵以難我不為先君子受此抵即公等何以明不私初道夀與其兄同產而兄輒自鬻於程氏擅不與值吳孺人請則引臿而斷孺人鼻終不與值後程氏復以售諸其祖賢今所舉抵故斷鼻之情豈論其不能二千金乎乃受抵而衆遂異產蓋百有五十嵗而後備四世之業以報斷鼻之怨成孝子慈孫之志云嘗於京口夜夣僧而旦得鐘百金易之歸而置之邑時為郡諸生即守若令無不長者遇之矣頃之以太學生為山東布政司理問嘗防稅泰山供客間太山館人各以其客自占至不敢匿一筭由是不逾月而稅萬金上宮之役並計諸祠時以監者覆視計簿簿構具諸祠凡數十所計杉竹數千值萬金乃盡削之止計上宮構具署才數十金而已屬有司行祠事嚴諸工嘖嘖謂分作便也從龍固不許輒構上宮而撤其構構諸祠凡數十所轉相為用即諸祠次第舉矣與其分作而觀望孰若合力之致期是役也有程材無滛物有稱事無譎工埏人為火齊瓦而鋈焉諸家所不習執齊上下漫無可稽從龍一日而得其技則相與謝不敢為姦雖察察務得情然實無它腸歙俗儉視公費如出諸囊中耳凡四年徙為益王府審理有五子各以經為諸生云李于鱗曰觀從龍自少與其父俱見苦為生雖家累萬金知財所從來及起為吏稅太山行諸祠監者重有所棄計其幹裁不下鉅萬誠有所不能忍者也以是得意耳雖欲學吾術豈告之哉能試有所長非苟而已也\n80707\t張隱君傳畧\n80708\t隱君張沖者，其先鍾離人，徙金陵，再徙吳門，家世服賈云。隱君即嘗挾防里中學一先生之言，然畧大體，終不欲數數占畢間。弱冠徃試視業，則息錢恒什倍，喜曰：「萬貨之情，可得而觀，然我則不暇。」頃之，乃如京師，與燕趙防間公子為富貴容從，諸佳麗人鼓瑟跕屣，蹹鞠六博，翩翩未厭也。及觀宮闕之盛，官儀之美，與所交賢豪間長者之防，私且慕之，曰：「所謂隱居巖穴之士，設為名高者，安歸乎？非深謀廊廟，論議朝廷，何以稱焉？而胡為失當年之至樂，不自肆於一時？」蓋朞年屬父元平公病，則隱君心動，趨歸家。抵毘陵，遇盜，請槖中裝，隠君懸槖覆諸地，顧主記記諸故人所齎問遺其家者某若干，並委之，無色。盜以君雍容俾倪，故久立微察君，君亦恐有它，謂之曰：「吾既已裝單槖舉矣，無已，跡將在眉睫焉。不腆千金，由將不足以免之，即逢防視詘要撓腘，身質以謝追吏，小禮何所用而斫我為？客則一何暴乎？」賊乃引去。君抵家，元平公亦愈，所記故人齎問遺者，其家徃視君被創，不敢問也。君則自謂槖中亡恙矣，然實已請去，創起視記償之，為損千金焉。乃益治產，折節為儉，與用事僮僕同苦樂，不啻若自其手指出。三十年間，三致千金，嘗曰：「不時散失，無所藏之，以故身所嘗施，若所已責，不可勝數，然終不為徳，而少年附之，輒爭為用。」屬有天幸，鬬智智勝，爭時時防，繇是兄滂弟津以儒術起，而隱君用俠聞矣。居閑田池之樂，歳時祭祀，進醵飲食，被服自通也。起塾於家，曰：「灑掃治具，度可供十人者，使三子侍酒於前，庻幾賢豪長者適我哉。」晩尤好山水，徃徃在虎邱石湖間，為廚傳，廢一於舟，廢一於車，至即其方，返即其期，蓋繇是不窺市井矣。李于鱗氏曰：「王生徃為余談隱君家仲子獻翼兄弟，故竒士也。久之，仲子以諸君所為隱君者列傳，言屬余。余觀所論次隱君者，梅子真臯伯通之倫與，亡論刲股薦毋稱篤行君子，即弱冠防京師，自肆於一時，斯亦誠理所取焉。烏氏倮一鄙牧長，今安得抗禮萬乘事，及稱倭夷犯郡時，隱君傾身佐縣官之急，以比於任氏之義，公事不畢，不得飲酒食肉，以為閭里率，大體如此，吾必謂之學矣。日治具，庻幾賢豪長者適我，仲子故竒士，其所由來逺哉。」\n80709\t武母太恭人傳\n80710\t武母井陘人，姓畢氏，處士宗伊季女也。其先莒州學正，忘其名，以直言顯湖廣參議鸞孝行表裏門臨漳訓導居仁稱經師也。母自以世家女，通內則孝經大義，歸邑處士用之，遺腹三月而用之亡，年才二十有四。既彌月，生子礪甫，凡三十二年而礪甫舉進士，除長清縣令，入為吏部主事，凡十二年而母封太安人，又三年遷郎中而母封太冝人，又一年擢太常少卿而母封太恭人。是時母年七十有一，五年而王用三錫，蓋殊遇也。先是礪甫在諸生中，母年五十，有司上言節婦狀，先帝命表母裏門矣。攀龍曰：余觀程嬰杵臼之烈，殺身相勸也，託孤為難焉。一寡婦人而提六尺之孤，義不辱則毀髮膚以杜求者無已，感慨經溝瀆，自謂永訖計畫無復之耳。無論形虧而行立之為無以自全，即身亡而孤存亦為無以自免也。受其孤而使有所不可知，猶為重遺之矣。既阻薦饑，匍匐拮据，更依父兄，輒貽不淑，夭所不能奪也。眾方用暴以孤為辭，是非示之以有累之形而誨圖之哉，將何所不至也。乃武母故自有母才云。礪甫又為余言，母家代自有節婦，蓋其天性也。\n80711\t錢塘節婦凌太安人傳贊\n80712\t以余觀于凌太安人何世之論節者之固哉可相勸而成也可相勸而成亦可相靡而敗烏在其為天性哉方太安人撫遺孤才五月一老姑相依至戚也姑而姑諷更嫁之諷更嫁之矣乃歲凶復不能具饘粥共養如姑意罵詈日滿室曰婦何家不可居而自苦若是如就嫁之者不嫁也日所恃族長者而族長者諷更嫁之作使豪奴益肆侵侮惟產之睥睨而藐諸是圖危矣不以扶助德美為華寵也曰婦何家不可居而自苦若是如就嫁之者不嫁也孰不愛女太安人尚亦有父在父而父諷更嫁之至令逾年廢歸寧禮以自絕而猶未置焉往曰女何藏之深也則操梃劫之至令頭搶地觸几案血流被衰絰而猶未置焉至令斷髮毀形以相視有父而悖如此者乎曰女何家不可居而自苦若是如就嫁之者不嫁也人情為其子以婦為其子之孤以婦自為以婦而姑不然矣人情族有孤收之以其母有婦庇之以其身而族長者不然矣人情欲其女有令名亦欲己有令名于其女而父不然矣是三者所遇皆非人情太安人可以影響自解何家不可居何家之無姑何家不可居何家之無子舉產而授族長者屬姑焉委之以不可知之子而且令父自絕于所適何負夫也難者曰姑且老可竢藐諸之謂何則季子業以孤寄之矣曰是猶相勸而成也三者所遇皆非人情而太安人卒能事姑立子今聖天子明下詔厥高行見褒朱轓而守建昌者孤邪是靡之而勿敗則非可相勸而成明矣今謂太安人自存以存其子太安人假無子將為一訖計乎勸之勢緩靡之勢急緩急非所論此余所以謂天性矣故語節而待子無以處夫無子者也
80716\t明故中憲大夫陝西按察司副使江君配恭人郭氏合葬墓誌銘\n80717\t君諱濬，字子泉，蓋梁散騎淹之裔。有諱湖者，自棗強徙濟南西門外負郭巷，方水而居焉，至今稱江氏之池云。湖生秀，復徙城東四十里許杏園，因占籍歷城。秀生太學生得辛，得辛生洽，洽生璘，璘生燦，燦娶任氏，生君。君生十八歲為邑諸生，正德己卯舉於鄉，嘉靖乙未授直隸真定縣知縣。縣有黠少年，置石槖中而假宿館人，旦發其裝，佯驚謂曰：「是安得竊吾金而易之石乎？」獄且成，館人笞掠無所得。君至，輒鞫其金所從來，曰：「舉諸其子錢家。」備引子錢家，無應者，少年遂伏罪，而君稱神明矣。凡四年，以薦防十有三，徵為四川道監察御史。從幸承天，除道滹沱河，檄有司造舟為梁，覆土其上，列檻屬之，而大駕以渡，蓋自知縣時腹畫如此。明年，巡按隆慶，劾奏大同總兵江桓下吏，敵再入侵，遂皆以捷聞，賜俸一級，衣四襲，銀若干兩。明年，巡按應天，奏罷府尹洪某及奏池州知府柯某與撫臣異狀，奪俸二月。以南臺御史奏解，遷太原府知府者三年，以奏最贈父如其官，母太恭人。先是，晉宗人其祿以萬數，將軍中尉而下，躬自簿計，郡庭紛不可問。君為之約曰：「使我戔焉一宿，有蘊藏，詰朝相見也。」自後宗室干謁是懲，而仰給自遂，至今便焉。有聘女而其子甲卒者，欲以妻其子乙，其女既已改適，則誣以為聘者乙也，而訟之。君防得其情，命以後壻之聘三十金償前壻家，協矣。及逮按察使，則奪以與乙其女，而致令夜縊，眾蓋益直君。有其子不孝，以屬君，欲殺之，則棰而示之病，不一也。乞原，則又謬為不可者，以數苦其慈而重貽之德，久之乃釋，其子卒為善士，人謂君有仁術，類不可測如此云。又三年，遷陝西按察司副使，整飭洮岷邊備，凡一年歸濟南，凡十有五年而卒，蓋嘉靖甲子七月二十有四日也，距生弘治丁未十二月二十五日，得年七十八歲。恭人郭氏，泗州同知防之女，年二十二歲歸君，贈太恭人之年封恭人，封恭人之明年卒於官，實嘉靖戊申九月二十九日，距生弘治辛亥八月十七日，得年五十有九。君嘗語人曰：「恭人歸我，蓋三十八年，盥櫛未嘗乾日也。」子男邑諸生如錦一人，孫女適郭維藩者一人，適鄭申者一人。先是，恭人自太原藁葬郡城東七里鋪南，某年月日葬君於杏園祖兆東南五十步，恭人就祔焉，蓋用君所自卜兆云。志曰：「今之君子患自視太淺矣。君蓋起家縣令，入拜御史，再按畿內，以軍功受賞，上書言事，唯所論罷，仕宦至二千石，出守大郡，遮留逾代，分臬西檄，秉憲一方，不可不稱得志焉。向令實無所長，徒芥蔕一第，沮於自效，謂不可覬非常之遇於繩墨之外，而槩人以不廣，何以自見如是哉？」是為之銘。銘曰：「莫致之，其孰疐之？莫畀之，其孰寘之？是器是容，是幟是從，寧躇焉是託，勿適焉是獲。約不劑能，格不制才，庶有開於將來。」\n80718\t明故中憲大夫陝西按察司副使范君暨配宜人楊氏合葬墓誌銘\n80719\t按崔子元吉氏狀，君諱瑟，字孔和，其先晉士防之後，蓋武文宣獻以來，子孫蕃衍於齊衛間矣。元末有名思溫者，自東平避亂於郡之天馬山，因家焉，是為濟南始祖云。思溫生常，常生整，整生勝，勝生福，贈君福娶馬氏，實生君。君生十餘歲，讀書於芙蓉山，嘗有二龍窺頭於牖，抱尾於堂者，諸生咸辟易走，君不動，但曰：「我獨何覿焉？」頃失二龍所在，諸生繇是咸奇君。亡何，復聞天樂作雲中，聲殷於庭，諸生不聞也，君乃竊喜，益自負。年二十二舉於鄉，壬辰登進士第，選庶吉士。明年以贈君喪歸，乙未起家授翰林院國史編修，修宋史，校皇祖御制文，進經筵講官。明年上昭聖慈皇太后尊號，得贈贈君編修。戊戌分校天下士，明年謫開州判官，身勦巨冦安自強之亂，量移大名。大名有段生者，報笥發焉，金也，輒斥使去，門下而郡中廩廩矣。尋擢南京戶部主事，歷員外郎、郎中，乙巳入賀，遷四川布政使司參議，護上川南道，治雅江上防，并大度河古流沙之域。先是都蠻之叛，守臣檄兵討焉，輒為所抗，君至乃罷討都蠻兵，身以朝廷威信往諭之，都蠻皆稽首謝，請內屬如故。庚戌再入賀，遂拜陝西按察司副使，分巡西寧道。明年屬征羌兵，既出道遇暴風，起於車東，入於其西，謂諸將曰：「是何祥也？羌豈舍掌吉而就紅厓乎？」乃趨紅厓，羌果至，迎擊之，大破其眾。二月晦，復戰於紅厓，斬其酋長九人。八月又與戰，戮其酋長寫爾定數，而羌平。屬北虜旁塞，君欲乘餘威驅之，乃遣百戶李堂齎牛酒往風其王俺答不亥曰：「君移部乃直武威，直武威厭人邪？將遂欲與諸羌豪合也。使者乘障出，士卒候望寒苦，久勞君無益。天子神靈，諸羌豪先后既授首，幸不屯備南山，即所請朔方騎士亡慮三萬人，尚在此張掖、武威驍卒萬人，羌降兵萬人，不合將焉置之？量君所部不滿四萬耳，孰與漢卒彊也？即諸羌願合陿中，豈得入，豈得從枕席度虜乎？」虜無以應，明日獻馬十匹謝。頃之，君輒出莊浪，則虜在焉，然業已疑君有伏兵，則走黃羊，抵黃羊，則君在焉，虜乃引去。壬子，虜更冦三川，君將兵三千人往御之，復破其眾於紅厓。是役也，斬首數十級，并斬肯騰狼台吉，諸將益服君多筭云。事聞，尚書上其功，未報。明年以他奏報免其官，家居十餘年而卒。宜人者，處士之女，贈贈君之歲封孺人，君為郎時贈宜人。宜人生十九年歸君，歸之日君舉於鄉已兩月矣，自以不得裘褐事君子，蓋終其身無間言。君自為宜人志，今不具列焉。君卒嘉靖壬戌七月十二日，生於弘治甲子十月一日。宜人生正德丁卯四月二十一日，卒於嘉靖丙午二月十七日。子一人，時棟，郡諸生，先娶金氏，蘇州知府城女，繼娶王氏，某州判官寵孫女。女四人，一適應州知州馬應奎子班，亦郡弟子員，與時棟俱宜人出；其許聘舉人耿尚文子熠，某縣學訓導袁霑子夢庚，廣東道御史薛樟子燿者，封宜人李出也。孫女一人，王氏出，未聘。卜某年月日合葬於紫青山之陽。余往在關中，聞邊長老言，君所起湟中塞百四十里，稱累世功，紅厓之役，先利致敵，再防羌虜，一何雄也。向令以一儒臣卒謫去，何以自見乎？猶復制於唇舌，尚書報罷，竟免官去，是鞅鞅耳。贈君善堪輿家言，實荒芙蓉山徙焉，豈法故當葉龍祥哉？是為銘。銘曰：孰是倚而伏之，孰是踦而復之，與其絓於口也，寧絓於虜，絓於虜猶可御也，絓於口不可詛也。\n80720\t明故奉政大夫涇王府左長史張公合葬墓誌銘\n80721\t是志也，公蓋已葬者四十五年于茲矣。隆慶庚午，太學生子含以父教授君卒，屬志于郡人殷大宗伯，得請而謂余曰：「先大父之謂何？而不肖何敢不以先父望暐者為先父望君？幸追志之也。」余若以為世德大誼遠而不置，猶之難已志焉。志曰：公諱齊，字宗魯，其先定州人。元末有高祖敬中者，徙歷城。敬中生獻，舉永樂辛卯鄉試，仕南京後府經歷。獻生諒，郡正術，贈僉都御史。諒生鼐，舉成化乙未進士，仕右都御史，娶翟氏，封恭人。成化辛卯十月四日，是生公云。年十六，為弘治丙午，屬都御史謫從之彬州，歸補郡弟子員，舉乙卯鄉試，己未卒業大學。正德改元，都御史為逆瑾所搆，又從之獄，槖饘愈益謹。戊辰，遂不就試。大宗伯明年，恭人卒。又明年，都御史卒。癸酉，乃謁選授金華府同知矣。俗故健訟，公先繩其枉者，片言伏之，株逮立遣。苟得其情，代贖頌繫，虛圄實牘。餘姚李江者，與其叔虎殺父之妾而無毒跡，公佯言曰：「聞此妾尚少，安得白髮乎？」乃檢鬒然視之，髢也。蓋掘它屍以命所毒者，眾遂稱神明。凡再攝衢州，嘗一日傳爰書十三事，記委旁午，舟車之跡交于兩浙。嘗督兩浙防計，即防計兩浙自當防省，愈益賢之。丁丑上績，進階奉政大夫。己卯攝行覲事。辛巳，宸濠之叛，公屯于境上，草萍塞禦焉。嘉靖改元，滿九載且行，過潛見築甬道長竟縣者，公為白臺省罷其役。亡何，遷涇府左長史。涇府實始封，王相以下尉卒數千人，給廩無常時。公至白臺省，一旦為給廩者三年，尉卒乃復有固志。乙酉十月二十二日，公以脾洩卒邸署。教授君奉柩歸，葬于郡城西四里山祖兆云。公娶贈宜人蘇氏，陝西按察僉事泰之女，弘治庚申年三十二歲，先公二十六年卒。公志其壙。繼娶封宜人秦氏，嘉靖乙巳年六十五歲，後公二十年卒，祔于公焉。皆以公丁丑上績得稱宜人也。公生三男子：汝椿，即教授君，自泰安王府改寧海王府，娶壽張郡主女沈氏；汝桂，太學生，娶聽選官洪漢女；汝南，郡諸生，娶某州吏目周洪女。二女子：長適李時雍，次適都指揮彭烈，皆蘇宜人出。曰暐，即子含；曰晥，麟遊縣教諭；曰普，郡諸生；曰曉；曰著；曰曾；曰昱；曰旦；曰章。孫男凡九人矣。秦宜人無出。曾孫多不次云。乃系之銘。銘曰：孰是子而父罹而不可捄也？孰是守而民罷而不可揉也？不宜其親，胡宜其民？三禩用彰，于焉以藏。\n80722\t明開封府同知進階朝列大夫王公墓誌銘\n80723\t公諱詔字孟宣其先棗強人洪武初五代祖士賢徙為歴城人曽大父恕大父驥父福公生頎秀美顔辭正徳庚午偕計逰京師凡八上嘉靖壬辰領牧定州州畿內都防地雜夷守無良去者公至更約法示誠信及旬而善者安釐弊幾盡及月而獷悍息蜀生卓某者道定遺百金之裝索之塗公曰第徃當有守者至則守者一人至生謂曰百金雖微不可攜而去乎曰人有棄子公嘗不忍為泣活之我即忍爾莩轉於公之境哉梁御史來按部猝入獄惟二囚繫焉登上考去先是州田多汚萊人不能市牛耕公乃為孔明木牛法力得半牛在定三歳以狀公最者疏二十有二擢開封府同知防朱僊鎮盜起陷尉氏公即日徃擊賊設伏扶溝下約舉幟翼攻之賊果向扶溝冒伏中遂鼓而捕首虜執訊以還公蓋微知賊家在扶溝必重質妻子也戊戌河決金相寺口水出地上一丈所石橋歸徳間方殫為河二洪窴雍漕粟不得從河上議者謂自孫繼口至清河口百餘里大興卒塞之非十四萬人不可使領吏且六百人雜作治河卒受平賈與伐買薪石之費期六月計十七萬餘緡是時公實注治河徃行河曰是在我即湛祭令水工表獨以徒四萬搴菱而自蹈橇理楗事徒四萬亦勸赴臿百餘里云舉各自以為常見公凡三月河隄成才佐吏數十筭九千七百餘緡而已績上賜爵一級視從四品時行郡得金紫乗五馬轓焉而母夫人李且卒歸治喪比禫亦懸車日誦吟嘯檢古書文帖泊如若忘其嘗仕也公初工五言詩與劉選部天民名相及同郡邊公貢稱兩生俱俊傑其在京師而信陽何景明亦善公即雨雪逄人日江湖問客星搢紳至今傳誦之因知孟宣名也余惟吾郡非不代有顯仕乃推與後進薦寵下以是稱厚君子郡中士亦相與愛附公可謂與斯人徒者矣即使徒致卿相以尊大取棄絶卒老何足以易此哉銘曰孰與防者當世士牧則仁人儒君子六十樂天今已矣公安此邱貽後祉\n80724\t明封文林郎開封府推官汪公墓誌銘\n80725\t公諱文顯字存道新安潛川人也其先曰汪華家績溪為唐歙州刺史封越國公至宋贈金紫光祿大夫叔敖者始徙潛川叔敖子若容若思從子若海皆舉進士若海即嘗為江南經制使勸進康王者也十三世生彥仁彥仁生汝珍汝珍生公公家世世服賈徃來吳越間即衰老復聽子孫修業而息之屬公早孤鮮兄弟彥仁公乃不復欲公行則請行歸視息什倍彥仁公又欲公行也則顧不為行曰計不暇席竒勝者不當如是乎及視其所使則無不人訾相得轉轂殆百數賈郡國無不各如其身徃矣嘗貸故人胡輔三百金至試無所長欲其術不告也胡且卒公亟置酒故人子令彊飲食謝不收責且五年矣鬻地於汪循宗人所汝錫宗人則心欲之若有怏怏移徳於公者公謂汝錫今若是迮而與叔父地叔父猶無受也願以異日請治垣舎亡何汝錫持循隂事以告公公為致前地也卒解免公齎用既饒恥溝壑有期功之親宗族貧來售田即使田售宅即使居飲食必自祝曰天苟有汪氏尚及無悔於予身公身自為葬者凡四世嘗曰吾何能效邑屋中豪越紼從他縣爭地以訟令殯者纍纍在堂寢而我衰絰就繫逮吾生平不讀相冡一字書也吳甲者嘗自鬻吳元家故冒姓吳氏後與其主埓富乎吳元將殺之不解千金客曰以存道之義爾何不令居間公既脫吳之阨固奴畜之乃暮夜持金來卻之曰吾徃即嘗為商賈之事何至於爾哉此何異比部君在大梁為理時所聽杜給事事杜給事殺人大梁中使裝玉帶明珠行公所公心知比部君亷吏問遺不得至前則謂客曰即吾兒受賕不當致之大梁邸中乎不去今且以爾徃對簿論殺杜矣是時使公借令揚比部君名何不可哉乃大梁人愈益稱說公初公年六十時防病以句曲山人楊君來居數月大愈體復堅彊如昔時然一切不關家事矣乃謂楊君治生者之於飬生殊塗哉無論愚者多財為害即賢者稱明積著之理始亦莫不走利如騖乃所樂觀萬貨之情一人操息繦至輻輳此有知盡能索耳終不餘力而讓財精神不愈敝血氣不愈衰乎吾幸於前人得修業而息之即擇人任時至道家所忌未嘗敢一日處知言哉公以嘉靖戊申十二月十二日卒年七十有一歳配太孺人方氏如孺人者一人張氏三子一貫郡庠生先公卒一中即比部君余同年進士一誠國子生二人皆太孺人出也銘曰彊於宗家彌蕃兮恬於生身彌存兮尚亦有利於子孫兮\n80726\t明文林郎四川灌縣知縣周公叔夫墓碑銘\n80727\t公諱奕，字叔大，本姓劉氏，其先寜國人。六世祖逹一者，生政卿，始冒今姓。政卿生徳，始以徙戍金齒家焉。徳生晟，晟生玉，是為公父。至老不識衡量，嘗夢白象而詰旦生公。公生少不防，長不謔也，通五經，尤長於春秋。弱冠為郡弟子員，比有司大張樂送之學宮，公獨乃先徃，郡太守異焉。嘉靖戊子，與計偕，乙未以親老不赴。大宗伯頃之，而公父果卒。戊戌除灌縣令，縣瘠土，又當威茂二邊餉道，公攜二蒼頭之任，曵革履一兩，耳食無兼味。有餽之餌，云可化為黃金者，公舉以投諸江。灌大夫以公無家客甚久，飾美女遺之，不納也。臺檄歳報贖金，視多寡上下其考，公曰：「是使我剝民以稱最，何不至哉！」即有事它邑，單騎從之，見者以為簿尉矣。其天性儉素類如此。灌既治，改雲南府學教授，蓋公以母唐老不能就飬，得請也。歸之日，有以十驘為公裝者，目之乃前所理大辟囚某也，公遽曰：「申寃令職也，以若所為是市之矣。改官改行邪？且吾二蒼頭鼓篋自喜，十驘安所用之。」然唐孺人猶未欲詣雲南，公時時取給便省矣。凡九年，門下士嚴公清、郭公斗彬彬起矣。屬當報績京師，公曰：「吾逺灌為母也，逺者歸矣，歸者更出乎？」遂拂衣去。先是學官使者太宰吳公簡諸生而授公，公之子紹稷與焉，屬以雋且既廪，而吳公輒遷。代者有欲於公，而公意不與之，紹稷辭既廪矣。喬生既廪，既用修於公而生亡，公則反之也。諸生某延公而見其妻，公怒罷酒，皆謂公古師儒云。余惟古語有之：「唯色毀亷。」公無家於灌而卻美女，與拒諸生之見其妻也，物莫有能動者矣。今之師儒不稱腐而稱豎，其事監司之臨學官者何不至也。且人亦孰不欲其愛子之成功名，至令不得隨牒既廪也，戚矣。寜中廢業而意不為少假，以傷不阿之誼，豈不謂古師儒哉！母氏之故，九年不衰，屬堂上績，拂衣而去，茲與其父老為不赴大宗伯一也。功名之防難語天性，其然哉！汝寜徐使君嘗為余言周眞陽賢，余視海浙中，見眞陽在學官中，得為公具列之如此。公生治己酉，卒嘉靖丙辰，配陳氏，子一即紹稷，故眞陽令，寧波府學教授，娶王氏，女二適張轅、馬必昌，郡諸生，孫男二，思兼娶潘氏，思永娶胡氏，孫女二適莊東、王廓，曽孫男一曰歴，是為銘。銘曰：懿厥弟子，張樂學宮，嗜音之戒，飬正於防。爰及令灌，革履跫然，就其在御，二奴比肩。投江之餌，可為黃金，與彼美女，無貳爾心。徭無異邑，匹馬是將，行無改官，始節是裝。師儒之求，匪修乃承，譽髦斯士，接跡同升。監司孔臨，抗言用違，維母之故，已而遄歸。真陽世徳，永以為儀，克咸厥家，有繹其辭。\n80728\t明將仕郎趙君墓誌銘\n80729\t君諱應奎，字子徵，其先棗強人，國初有十四者，始徙歷城。十四生七，七生榮，榮生通，通生樂，樂生強，強生四子，君其長云。始君之以長史功曹掾除壩上倉大使也，客有過而勞焉者，君則謂客豈以倉令則已卑邪？吾猶為之，凡以可因分自致耳。是役也，實單車之壩，防計惟謹，束槀較於輿薪，執概不爽釜鼓，然奉己薄，輒取給家廩，用諸弟轉轂，歲餉之矣。居一歲，改小真村巡檢，屬有劇賊阻聚松徐間，諸二千石不能禽制，則檄君捕之。君乃率卒往，遇賊輒格鬬，俘乃十數，賊益悉眾拒我，君卒不及賊三之一，遂為所獲，坐君於中，直兵在胸，句兵在頸，環而視之不動。已乃從容為陳說利害，曰：「固欲其安之也。」賊亦尋解，事聞諸二千石，無不壯君之為人者，績書交最，不次遷矣。亡何，輒棄官歸濟南，則長君世卿舉於鄉之歲也。君才年四十八，客有過而止之，君又謂客：「吾已試為吏，無卑者去，不為吏，無少者，今何能忘除壩上倉時相勞語邪？」歸三歲，隆慶改元四月九日，終於正寢，以生於正德丁丑十二月二十二日，得年五十一歲。配姚氏，子一人，曰世卿，娶孟氏，女二人，一許聘王閎玄，一許聘王侍講，孫男一人，曰勉學，女一人，未字，卜某年月日葬郡城東祖兆次。志曰：「信乎吏之無卑也，壩上之役，束槀釜鼓，皆朝廷一倉令，執槩軍國，持平分可自致效，卑成尊，坐於賊中，環視不動，苟可安諸郡，見危授命，生而有所不用，而後能用其生也，孰與陳說利害，使之自解之為從容。」君子曰：「解官之難於解寇也，不能坐於賊中，而能一朝長往邪？奚自致有二也。」按狀，君蓋既棄官歸之日，宅不更隣，田不更畔，身與太公恬焉，顧所為諸弟奔走徭賦者，不以疲於棄官自諉，可謂孝友為政，克明大誼者哉。結髮諸掾，積歲試為吏，一朝棄之，無論其年，可以為難矣。余聞之殷少宰，從防之士，以長君則吾門唐子高焉，蓋稱舉德性，今觀將仕君之為人，所繇來遠矣，是為銘。銘曰：「孰尊是須，而卑可逾，孰安是蕲，而危可罹，行之既舒，止斯有餘，分不常在，天自致則然，曰君子之阡。」\n80730\t明太學生聶君以茹墓誌銘\n80731\t君名鑑以茹字其先長干人也蓋曽大父士誠始遷曲周焉大父文以髙年起民間賜爵一級父景巖為郡功曹時則生君君為兒時嘗問母郭氏即兒年及母母奚若哉曰是時爾且以蔂梩掩我地下矣君遂號泣終日不嬉戲弱冠以貲入為太學生蓋兄事唐山馬健弟畜渭南李文進之屬相與抵掌言天下事矣識者以謂即以茹彊仕何國家不可為及被徴詣京師則又見今所謂賢者卑疵孅趨以得人情惴惴焉猶日懼以冒於罪罟無不包藏機心狙伺事防此非夫色厲而內荏者邪吾即何異於鹿豕又安能效騏驥局促轅下乎將伏尺箠以範我馳驅也是豈其意哉初豈願以其貲賈患也輒歸不復語仕進矣君性好施予即母外孫趙氏者母襁褓之功也嘗以謂君君曰此其田二百畆趙氏何憂孤乎以余觀於以茹山居耕田而得食不賁羽儀矣起而為吏身諛佞者寵利行不恤鄙夫身雖汙辱哉用居上為右試官又恐比周賔正為姦觸大罪怨及朋友防佞安可為也念為婞直奉法不阿動忤眾枉行危而毀成幸直安可為也是則以茹哉銘曰君子之屯以保其身有孚於哲人兮\n80732\t明處士襲公墓誌銘\n80733\t處士諱彪字仲威少時嘗為縣官輸租廣川主計吏以輸者填委謬署處士牒以捐之遣令去矣處士竊念生平義不逋賦稅即一旦出門輸租縣官何可輒令有離上抵負名乎竟自請輸租也久之又為縣官輸租詣京師見遺錢百緡於道中繦相屬也稍稍致之車而逆旅人意且私之矣乃謂處士持錢百緡猶為暴蔵孰與易之金而橐中裝焉便也逆旅人固進處士固謝乃馳及前遺錢百緡者視錢百緡亡其車中處士下自致之曰貫得無朽哉輒超乗不顧而去豪長者馮甲嘗假處士宗人粟三十斛矣處士不知也而宗人自馮所來言收債事處士曰吾即不能贍其族雖有粟降之天猶之露食也且馮君不難指囷授爾何可使失要期乎乃為具三十斛粟償之馮亦不知為處士粟也嘗謂諸子非其命求無益於得即當饜糠覈奈何欲啖麥飯亦卒然喪喪著覆地上爾不然蔌蔌佌佌口約腹裁雖一錢捫之汗出不能去手老至操財愈急其不才子亦已視產稱貸恣紈麗防飲詬笑乃翁纎嗇作苦宛其逝矣即倒囊入息於子錢家甚者卒失業市乞轉溝壑令里閈咄然相戒寜極欲於生前耳吾豈嘗不慮及是乎處士侃侃性尤不喜巫祝嘗謂不盡此輩焚之天終不雨已則惰不力穡而徒以禳田哉不已防乎是為傴嫗跛媼疾廢之婦以馮身狐祥厲鬼而頻行為祟者彪安能以八尺軀磬折於前令其恐喝數切不敢仰視已而操吾豚蹄斗酒以徃哉由是菑濟之東巫祝女子凡以其土偶若桃梗人遷者數十家矣處士其先棗強人六世祖諱全者始徙章丘焉而成而士逹而彥祥而子整而升升即處士父也處士生於成化四年三月十二日歿於嘉靖三十四年六月二十七日妻五人子四人孫男九人蕭氏生曇一人曇之子光燦史氏生昆與朂二人昆之子光燿光熠光炤朂之子光炳光煥其冕一人生子曰光炫光煌則又一蕭氏出也其次魏氏賀氏及女二人曽孫男若女十二人不具其所自出焉朂實處士家季子哉所為文章稱博辯君子余弱冠與防甚驩即猶與光炳光燿處諸生中也其年十月十二日葬處士於蟠虬澗之陽以許邦才所狀示攀龍為之銘銘曰不啗於人寜聽於神宜爾子孫振振兮\n80734\t明故許處士配張孺人合葬墓誌銘\n80735\t許氏其先棗強人也有諱伯成者始徙歷城云伯成生本本生敏敏生瑍是為處士父處士既總角受大戴禮補郡諸生矣則寢疾者數歲瘳而母陳更寢疾則更受素問難經諸方書而母陳疾亦旋已處士雖好數然慕張子和之為人自言時時以其三法者視人無失也每為長史君稱黃老家言慈儉不敢為天下先吾用之且四十年而匿跡自隱不敢以其伎成名矣初處士弟鎰家有巫視病者處士實懷利錐往防之至則屬其從弟子女數輩曰何累累者腓乎有鎡在此蓋逾日竟無降者相與睥睨處士也處士乃出其錐謂曰神固當患若此哉不腆魚菽在此其以歸矣不然徒敝鼓也蓋自是諸許氏無復謁巫者處士之力也張孺人宣之女也生十六年歸處士處士兄弟七人婦皆名家子人人無不自以為視具工乃姑陳則數過處士食徒以為所進必所欲也陳故時時寢疾即加一飯脫然愈即損一飯脫然愈孺人視處士之視母功常居半焉長史君既調永寧孺人謂曰男子之建功名周旋惟四方何可欲更得如趙州者在爾宇下為善地又何得以我老為解即不行所為嘗爾者豈更憐爾而遂以一蹶已使甘心我乎及遷今官孺人即又謂長史君在永寧時孰與今官親者親責之故者故望之宗族鄉黨遠於萬里又安得以我之故稱便也蓋自是長史君益莊而官屬益畏矣至今諸許氏皆謂孺人相夫不於處士或以其母或以其子云余惟處士懷錐事大類西門豹故談笑足以移風俗雖長者為之又使當之永寧時非孺人數語引大體長史君安能慷慨萬里也處士字待時鎡即其名生於成化八年正月二十九日以嘉靖七年六月十一日卒孺人少處士三歲六月二十三日生卒以嘉靖二十八年十一月十九日子一即長史君邦才也孫復郡諸生卜三十九年三月六日城南某村之祖塋改兆葬處士而孺人與合請余銘銘曰胡既以慈儉不敢為天下先又胡欲託於四方以周旋弗匿弗章弗蹶弗行子孫振振有懷二人哉
80968\t上御史大夫王公書\n80969\t惟我公遘今上改元之防，總持風裁，綱紀維新之政，著尊國體，養一代作肅之氣，以中正大觀為當朝重，天下翕然壯之也。某外藩掾屬，日嚴入賀，上謁西臺，聽公臨飭憲度，耽耽職用，儀廷爽然，思戾至今念焉。起居燕間，吐餔延納，一即溫厲，故舊不遺，亟承枉幸，未及繼見，已於事而竣矣。某既以不待失辭長者，未謝不敏，而公之手教且及其所為欲私之者，意蓋闕如有不能盡，德音可誦也。某何以有是於公，而薦寵下軰若此乎？毋亦延擥海內得士自喜，若所謂王大叅兄弟者，其人感非常之遇，而効一藝，承借光靈，亦自某始乎？長君世胄，髙才異聞，揚馬後賢，麗澤交映，擁之膝下，足矣，猶尚接引旁求，以共永譽，可不稱休休之臣哉？仲月抵任，謹茲報至，奉牒以聞，再附起居，垂照不偹。\n80970\t上王侍御啟\n80971\t伏惟天使，偹嚴凝之氣，業乃敦仁。王臣秉綜覈之權，德惟持重。皇斯執法，儼臨吳越之交；烈彼流風，丕振東南之美。既竣省方之役，江海澄清；再逢覩聖之期，雲霄傾注。操氷霜而自昔，受命先朝；瞻日月之維新，告防當寧。乆虛侍從，匪紓趨闕之懐；並辱激揚，言俟還臺之駕。封章之暇，飛隼既已成威；盡境而留行，驄庻其且止。望高獨座，暫依烏府之光；寵絶羣寮，遂逺龍門之御。某等不任祗請延佇之至。\n80972\t与殷宗伯\n80973\t恭惟大宗伯之命未幾而特恩儼然改玉矣周召之業不下帶而存焉豈獨里閈為光哉先慈之役仰成長者實當大事所為附布謝悃計且垂察而奠章再報則舉東省縉紳而列焉以勞寡母寵不肖無乎不致即藩臬小吏分不得與於此典勿庸恤矣揭之北堂襃然大老銜諸首簡使觀者謂某有徼惠而式靈所逮坐祓沴德當令某何以圖稱於公方晝日清燕乃不忘里閈其在深州夙雖矯矯然何能不伏此誼里閈亦無不僉謂非大庇幹旋恐不免其有他公何患乎不亮公是不自亮也始見吳師於浙中福氣索然而持論以左所覬誠不訾今豈竟并其身且委之也幸而長者如公託言糞本則三十年以國士視公者亦已足有今日耳子含感大志次骨如某左史抵舍彌日矣時時念長者似欲望秋旋任今腰股稍覺颯颯耳譜例二書領悉前諾拙槀序能一留神否恐論道無遑暇而瑣屑非所以干尊嚴矣然亦笑而置之駒姪文如諭録上萬惟痛賜批擲不勝延佇請也就正者春服綏祉不備\n80974\t又\n80975\t子含生寓候，既付而公札遂至。一介行李，謂得一諾，將嗣領之足矣。不意儼然衰服之中，乃見垂愍，如恐不得以襄大事者。力疾筆硯，慨惠雄文，寵靈家世，為子孫重。浹旬而舉之也，再使臨祭，申命用章。益愧菲薄，無以仰副，即先慈不朽矣。防吉而安厝之者，凡三為兆。既偹乃豫，即某所自盡，猶不能若此者，非獨情厚，仁術所自適耳。何能萬一圖報乎？貴體就和，珍餌自輔，綏履不盡。武選謝啟，煩以轉致。內別幅並錄覽裁，統乞批示，不任哀懇，跂予之甚。\n80976\t又\n80977\t承愍積釁而福庇之以大志使得祓夙愆而襄此役也兼之奠章蠲吉若在紼次老母可忘斯公盛德可忘矣苫塊槁鬱入城復以餘冗心跡俱勞至今毀倦始知先慈有棄孤而生人之為苦貿貿然若不終日奈何哉便使用附鄙私凡以告感且慰下存之誼冀為惻然耳春和自珍綏膺帝眷無任仰祝垂照不宣\n80978\t又\n80979\t日所請拙槀當已塗竄即朽糞下材極知不堪杇畫而待罪門下者四十年于茲雖至愚陋然不可使聞者謂門下于某一無所私也亦惟與進而令有所踴躍者由是亦惟棄之而令無所向往者由是矣謹茲專使上領不恡檢發至於謬賜片言以冠首簡為不佞重尤所敢望于長者云\n80980\t又\n80981\t是日也已附起居襲生所而左史重以劉將軍託焉凡可聞問長者不厭旦夕嗣音也其人上下之交方淺輒欲言事以自表樹適以中疑亦其勢耳新政不効閫士惜之庻公憐察之矣敢代布焉不知其干嚴如此適誦我公所示左史書致意某而勉之慎重不肖孤摧隕餘息惰僻不檢憮然命之矣何可里閈從逰之士乃獨拳拳不肖孤儳焉惟恐湏臾之去禮君子哉其愛人乎惟是不忘一日原壤之誼而時使聞之以無辱故舊不肖孤雖老四脛猶可叩也小祥奄至音容漸邈念昔遘變日依然公實憐焉為戚戚於此矣屬克懋有篚視之役附言起居袗絺調飲以承對越之寵下情不偹\n80982\t又\n80983\t前真陽令周紹稷者，以某辱公閭里，雅所指示，其諸鄙槀，蓋嘗與裁舉而刋焉，徑冒不明之罪。是時也，豈知今日為哀憐之交。其在於浙，不佞躬臨學宮，采察行業，科術沖雅，門牆高潔，趙中丞三嘆於其功令，而剡以稱首。谷中丞不以既遷為解，竭力挽之，即知無及於事，人亦所甘心焉。師儒長物耳，恐近歳遇合，未嘗有此也。由二公觀之，其人可識矣。饘粥是計，襄邸自不惡，然其待次馬角羖乳，方何為期。故鄉萬里，仰哺者一十七口，俾違苟祿之心，兼負馮生之想。今上維新為治，小善勿遺，我公體國旁求，防茅風勸，其有一物失置，片技自違，固公所以夜繼日而思其未合者也。其何以命之，茲入賀當聽於大宗伯，不揣先容焉。賜之閒燕，非所敢望於門下矣。頓首干嚴，願垂財幸。\n80984\t上少宰王公\n80985\t某自廢一紀於茲日者仗庇謬防廷薦於浙之役忽爾起家不佞聞之殷大宗伯曰始大冡宰楊公有意於某而立決於王公之一言則詰朝命下矣此為知遇某銜之而未敢稱報也由是大中丞趙公亦為仰體我公故舊不遺之意疏而薦之均以昔嘗待罪貴郡遂有蒲鞭之語凡以成公一言立決之誼也某無良於貴郡而顧辱二公庇防如此感愧交集何能自己曩以入賀亟承臨貺延敘夙雅折節優異俯循菲劣逾厚覿德旋未及任而中州之牒至矣激切何如恭睹我公為國銓衡著績一考清朝重望傾注題才乃若下情尤其踴躍謹茲一介敬上起居兼聞謝悃垂照不宣\n80986\t與殷少宰書\n80987\t某父子所為辱骨肉之愛非常哉。老嫂淑人之即兆也，則弟婦卒以其時，其所不報乃至如志銘告章，生色交映，千載不朽。即一玉銜天光發新，可使復起，而況弔祭謬恭以勸諸貴客，儼然臨焉。不佞父子得以襄役，持匍匐而成之禮，大恩可知己。然則我公歸兮，凡以老嫂淑人即兆耳，而榮寵之餘，並及弟婦，若為之者卒以其時之遇乎。屬公顧隴初情重，以望闕取道，不忘搆致佳篇，以慰愚父子旦夕跂予之私，體悉欵備，捧讀感泣，何以有此所與豚犬駒，夙夜北祝綏履祚錫福天下耳。\n80988\t报姚方伯\n80989\t甚矣我公之為長者乎某不佞越在田間而誰以憶之惟是我公曩以謁補道出境上不遠數百里翰貺相存昔則然矣今豈有為也以庇起家適叨浙省念當竣賀詣侯貴郡防有此役圖効未能坐防菲劣公猶推敬梓之愛繾綣非常蓋一月而三饗之餞贐逾涯教言在耳上及荒隴下寵豚犬三十年於此三百人通家未有若公之知遇也愚父子何以報之哉僕旋告至奉慰拳拳附聞候謝諸容嗣音垂照不盡\n80990\t上赵中丞\n80991\t于浙之役，惟公屬吏，夙承有造，孰不任職？某中廢，輒就新命，亦惟公屬吏，而獨委以閫鑰，寄之海防，用寵異之，庶幾因事自見，為顯庸之地，而借眄其於陶成，可謂曲盡矣。不佞何以得此於長者？無亦以某嘗附大義，必免大戾，然後無忝諸君子乎？然公之庇防某久矣，待罪貴郡，疵繆實多，指摘是懼，而紀列於疏，其曰蒲鞭遺愛，某自考寧不汗顏，公豈忘之？乃爾故舊不遺，為德歸厚，過與不恤也。不然，我公風裁滿朝廷，顰笑自愛，方俟銓衡以宰天下，而私一不佞如某者乎？聞者必且謂公所不棄，其人尚可強為善也，則是莫大焉。我公片語而使中廢之材，唯新是圖，以效知遇於萬一，而勿敢淪於匪彝，庶幾為報，且激且勸之道，而況莫不任職者哉？謹茲一介，稱謝左右，并上起居，統祈垂照。\n80992\t上李公中丞\n80993\t原任河南按察司今丁憂按察使李某謹稟本職遘變先慈仰違臺候教思無斁憲恃維均弔賻奠章動出常格厚德禮下匪獨鄉私矣親也罔極公也罔極某十三日奉柩由考城十五日渡河出境二十五日抵家權厝訖理合報謝湏至稟者\n80994\t報姜中丞書\n80995\t某不佞，忝承此役，圖効無狀，至則重接諸宗人，致莊蒞而已。私之者曰：「是為持大體。」蓋始自姜大中丞，而若得其似者矣。公以臺中風裁，儼然秉憲，不言而大觀作肅焉。某何修而敢謂比跡長者？顧紀法具在，掾屬軰猶能言之。即雖未知向徃，無以為仰成之地，然矩矱夙就，由之則是。某不佞，黽勉從事矣。日者數賜清燕，造膝而面命之者，豈獨愛某哉？而託後賢以善為可繼，使相因持乆，則自公之盛心也。輒遠摳承，懼罹大戾，其斯有請於德音。小僕東還，敬疏報候，伏惟綏履膺寵，不宣。\n80996\t與殷檢討正甫書\n80997\t大庇以能保我孑遺黎民哉。順德雖稱無歳，即亦不流離。他盜來劫為亂耳，然已岌岌於多暴子弟也。不才而守一郡，於防歳為勞，何如向殊有意解綬去。又奈何中讒慝之口，不才不能事人，局促轅下，又不欲示不相知者以有可督過處。正使他日解綬濟南，當猶是饘粥糊口，始足為正甫憐。不類分定，今安敢望正甫青雲之上。惟是磬折路旁，以俯仰人顔色於風塵中，則某事矣。\n80998\t与正夫书\n80999\t正夫無恙豈聞洪使君事乎昨見吳子所為伯時答書謂使君家皆不得生荷恩不謂伯時亦不及見勑章也可恨哉我躬不閱遑恤我後當謂伯時矣食少政繁黽勉自愛叢脞之餘旦夕竢舉雖今既已祠之諸名宦間而秦人有五羖大夫之痛何為也哉又正夫書所為言經紀二勑者甚備豈亦輒謂伯時不及見也人苦不知足某在鉅鹿下初豈謂有今命欲一遷官不為苟去足矣栖栖至此日抱巖牆之懼與一二孺子妾緝蘆而處不如幕燕一行校閱鄙倍盈牘精神自疲披詠漸廢猶尚憐伯時邪正夫將何以教故人故人零落如此即某視正夫愈益親正夫寕忍督過某不令在平生狂客間乎\n81000\t與按察使蔡公\n81001\t凡我有浙之諸君子者逖矣日數於諸臺之門中昃報謁然後視署未遑暇食交罷勌憊已思睡矣公方常度自將一儀一德不佞自棄之餘鄙陋自分而相與必禮相適必情豈不襃然一大臬之長乎紀羣從而主之斯欲其熈然相安焉斯樂也不佞既以末僚奉約法防徃於藩戀戀不能就舎祖用入賀徘徊乆之感人深矣何怪乎傾朝聞問如出一口乎不佞既素得之亦躬值之矣三月而竣一役乃東旋視老母將以獻春之任計當報謝長者遂具如此\n81002\t又\n81003\t不佞為公守文書，樂觀成功於海上者，浹旬矣。明爝火於白日之後，不已難乎？幸賴眾心積格，西風効便，而執事方葉雲霓之望，令不佞得致於役之勞，力疾以歸，如釋重負，甚盛賜也。中途數語，所謂捨門戶而守堂奧云云，備達此公，嘆賞執事入境留心者久之，今不可不疏以驗斯言矣。\n81004\t答蔡按察\n81005\t不佞菲劣，然一傾蓋即知向徃。我公不但如舉浙諸君子，雖皆被德，而三年淹也，斯意氣取之耳。天下之士，可偶合哉？昨辱肝膽吳山之上，不以某為疏，而使與聞秘論，兼復獎借當道，陰庇不佞，不以某為嫌，而使俛焉自勸，曉然恩之自出，骨肉之誼，於斯二者，豈其微乎？吳山之上，千秋仰止，於斯二者，豈其微乎？\n81006\t与蔡按察\n81007\t士有初若涼涼而馴至不厭不合則已合則乆要焉者由是相與以成同心之誼焉者由是而見所謂善交也足下其人矣某不佞起家自廢陋無以信乎朋友惟公謬相推與一再晤言遂示肺腑舉觀所指果多戒心使不佞免於取戾也足下愛我哉于越萬里自開府作鎮三年無揚波之警得周公於海上何必中國聖人矣公其有意乎不佞之分藩而守也不任大願公其有意乎\n81008\t与毛按察\n81009\t公之為杭蓋天下第一郡而稱治行第一矣又聯三大省而開府其間以坐制之使皆歸心焉而無敢推彼以避此然後三大省之政一三大省之政一即東南夫復何不虞之患乎凡此皆不佞輩借以安枕焉而不知所由者大也卒然有役一朝德之淺哉不佞自廢之餘未閑時事而識長者以傾蓋如此\n81010\t与刘按察\n81011\t不佞起家田間，得足下不以為鄙，數千里託僚友焉，得足下不以為疏。則官聯事，居聯舍也，朝夕繼見，興寢相聞，在跡已然，而意獨向之。此無他，創合易德，新知易恩，此不佞所感於足下者，不啻平生之誼矣。出攝於海，時也，日相存問，使不佞置內顧而安焉。入賀之役，選舟命之，俾良於行，均勿論已。辱賜雄文，張誦中堂，日為三復，奬與過情，見者儼然，因為不佞此行所借以為重，不在一防政，而在大篇矣。則何幸而有是於公乎？\n81012\t报徐按察\n81013\t不佞無補明時久矣是役也既廢之餘于某為異常之遇謂不可不一出以志感云爾亦知鹵莽如昔中當自困有何未竟之蘊而素位高賢如我公者固巍然就列也乃謬及不佞至此乎\n81014\t与林提学\n81015\t不佞之於是役也見蓋多長者以莫不及公矣豈敢私焉而賢人之於天下眾莫不求識之求識之而不得必求知其所在以致向徃而卜其出處以慰其比德之願而況日以寮宷相觀法大誼如貫者乎各用簡書動相伊阻所恃是心而已朝政方澄講業未輟大省多士是宗是主公其勉之\n81016\t答王宪使\n81017\t不佞孤于中州秉憲之役，即雖不敏，而所願大賢相承以蓋積愆者，未敢以哀毀忘焉。顧何幸乃辱故人如門下者乎？喜愧交並，不知其所自託矣。兩奉雄篇，泱泱大風，惟公髙才，視此末技，搦筆過之，所願嗣音，惠示時借顔色，必不負讎言之報也。謬承查公推借，加以門下蔽愛，即鄙拙見以為可耳。其在某蓋嘗內省，豈堪一言入梓而累二長者哉？查公豐標清粹，不逃賞鑒，儻再卒業，門下所就，豈但此也。時念不佞向徃同之，其為友誼篤施髙致，君子之情，尤為銜遇，其傾倒門下，從可識矣。許史詿于疑口，而心跡未雪，得無不遺憐察否？吏旋附候，不恤防縷。\n81018\t与邵少防\n81019\t自不佞有浙之役，見莫不誦足下高誼者，及睹其盛，不啻過之。傾蓋而故，豈偶然也。行省未遑，輒分贐惠，乃視居者為尤腆乎。\n81020\t与云少防\n81021\t不佞越在田間，三值竒疾，不獲左右長者十年矣。猥承是役，實惟髙誼推與所及，而某由之以著無得而稱之讓者，圖所無辱命於諸老未已也。黽勉抵任，防念中林，野心時作，重以貽笑，俛而竢之。置七十老母與初失母之兒以從宦數千里外，人情哉。所恃我兄通家隣德，百爾托寄，稍以自解耳。\n81022\t报张少叅\n81023\t不佞某辱公寵異乆矣歸自竣賀蓋一月而三饗之觀魚之樂自有北園從不佞始則他可知老嫂推愛下及婢妾尤為殊遇何以報焉惟公長者小物不遺然則豚犬之託尚竢丁寕為視兄者猶淺也次君熊羆之喜想已就館兄嫂福德其可量乎老母時作痰悶仗庇稍安任後出謁僕旋附謝并上起居照諒不備\n81024\t报沈少防\n81025\t不佞歸自關中道出貴治屬足下有登封之役蓋辱臺餽焉至今耿耿乆不聞問披牘戚焉足下自雄才兼當路多能文之士豈少寗武一記而不逺千里腆焉用幣以重不習哉母亦欲加遺焉而名為云爾以開受者意也是何至高誼如此乎不然一日之稚二十年於此亦已乆矣又不然廢棄之餘緩急非所及也何至髙誼如此乎不佞在告杜門山居三值竒疾皆天幸自免巻帙自娯他無復過望足下重名敭歴中外二十年於此才少方伯殊覺留滯而徴自守然而方且節鉞一鎮養元戎之體防亦有知遇如萬公者為之籍甚少司馬代一間耳不淺為慰稠疊附謝並致起居拙藁塞命唯笑而置之邊候迎和膺祉不盡\n81026\t答方宪副\n81027\t辱使者追送河上，今逾卒哭矣。寒暑坐易，摧隕不忘初志，銘之委某以謂門下，非不知不佞未堪秉筆之役，顧在寮宷之末，而欲有所致以締交誼，名為此請耳。能文之士豈少一某而嗣音懇懇，又若終託不佞而匪謾為之者，乃不佞不恤鄙拙，答稱成命如此矣。幸笑而置焉，其曰臨輒隕涕，長者之情乆愈耿耿，用借識感，并塵覽裁。仲月襄事，容効下忱，謹附聞慰，垂照不宣。\n81028\t与方宪副\n81029\t某不佞自筮仕以至起家所辱諸僚友未嘗不睠然向徃願締四海之好也乆之跡定必間得一長者如公焉而事之託不佞於大誼於浙之役如殷中丞一人入汴更公一人耳不已難乎而忘之顧不佞所嘗誦公德雖未出口而翁中丞近疏實獲我心則某向所事而託焉固知千載一日也杪冬先慈大襄深惟遙庇改嵗病勚方圖聞問而使貺儼然下存既追祭河上又申賻里中以為荒隴寵榮先慈可忘斯公之厚可忘也不佞薄劣無以揄揚為報乃勤稠疊如此自惟有以成功初意而已矣曲士之懐不敢以遂其硁硁奈何然汗赧殊甚愈難稱答統祈憐照春和自愛不宣\n81030\t又\n81031\t不肖孤向見陳公語公之所為厚也而孤復繼陳公以行則公若不能為某者戚然於心矣某不佞以孤觀於公由衷君子誼已隂有所致之矣而薦致無已時匍匐之餘瘁形於色匪骨匪肉而有此於公乎惟親之忘斯公是忘矣\n81032\t报杨宪副\n81033\t不肖孤乃于兹值先母之變也何睹而非其慘然者乎猶幸朝廷之寵某得以階葬先母槩大事而尊親之至人子由以自解孰使孤起家秉憲以長我臬中非少傅公乎大德乆不報而老母以一夕之疾溘焉見背豈其自意竟不能一日待履任之吉而須臾供役以効積悃也乃辱慰勞追及賻惠戚然動兄弟之誼天之不弔而公實愍之至為廢禮徹樂以隆不歌之寵某何足有此即士風之所歸厚自隗始也重難圖稱矣十五日渡河出境二十五日抵家權厝訖謹茲上聞以副永懐哽咽不次\n81034\t答杨宪副\n81035\t中州之役，計當効周旋於門下者深矣。瞻言之私，輒阻門難，哀臨阻餞，顧備愍恤。不佞積忱，未獲一語，愴慕可知。念倐卒哭，倚次摧隕，再辱存問，生色勃然。今卜十一月二十八日襄事矣，惟公永懐，謹茲附慰。孤聞鑒不畢簡而徹，才不終篇而具，乃所大願。校藝方殷，儲神自愛矣，無任狂僣，莫助云爾。惠扇祗領，并謝，惟垂照焉。\n81036\t答查宪副\n81037\t某不佞以庇于長者老母旅次櫬具斯行得遂首邱之願為德大矣方其遄歸援而止之誼非不至乃不佞固違雅誼二日而汔濟于河也詰朝大雨從者載塗然後知惟公愛我昔之彊直不留正所以不詒長者暴露之慮耳公以謂幸不以謂惠乎前謝由衷復承防愍某辱憲伯故人者二十年矣其以向仰蓋自有之轉致所諭益羨謙光之盛不敢當于斯言矣顧公何俟焉而厚以為容乎憲伯工詩為文章徃即酬倡與公無不魚水者間不識肯更念某否耳\n81038\t报查宪副\n81039\t一夕之疾，孤不意有母之變。既以已矣，時也，亦豈意有公之誼哉？母不可為，而公所以為某為之者，乃無不各如某為母之心。其禍慘烈，而由公以解，所以為某母也者，獨喘息之不可為耳。親也罔極，公也罔極。然則士之不可以無友也，如此其亟矣。苟非其人，誼不能動；動矣而由之，匪仁術匍匐之謂何？則知公才美利，一援手得以當大事者，不常所遇也。竣役餘年，終天誦德，惟是跧伏私竊。夫願中丞東土用霑寵庇，是祝是報云爾。十五日渡河出境，二十五日抵家，權厝訖。竣役當在冬月，然公之大惠，什已舉其七八矣。使旋附聞，以慰永懷。清風在心，庶厪愍念。諸力勸役，無不仰體公意者，幸勞遣焉。哽咽不次。\n81040\t又\n81041\t霜露倐深，僚友之誼，公所施不佞以及先慈者，未報也。而諭愍復至矣，即雖哀隕無次，非常銜感動，倍慘切。乃憲伯公書云：「查公豐標清粹，可愛哉其人乎！是惟公德明格，士均向徃，而宜於長吏。假樂由之，兄弟朝夕恊恭勸役，不佞之所夙昔蕲焉，而為公求必得之者，則如此。」憲伯公神肅致遠，足為法器。公在許與，可謂大哉中州，一台二妙。某薄劣，恨無以參佐其間，跂慕盛事，遙為踴躍而已。熊羆之祥，當已彌月，遂失報賀。賢郎大兄頴發日勝，仰慰拳拳。擬葬先慈仲月二十八日，奉具戚然。大恩在目，茲不重述，一惟垂照。\n81042\t答梁佥宪\n81043\t不佞孤傾蓋而託於長者一日晤語耳心已竊異之分憲一台中州動色可謂侃侃斷國之臣某自以得所向徃輒防不鄙重示雄篇才一載和方冀卒業而匍匐自沮矣今之作者長公負襃粲之才而文宗矯矯竒氣里閈三晉更相唱酬致足為樂乃勤愍勞不忘一日之雅寒暑懸易一何厚也\n81044\t答徐佥宪\n81045\t不佞孤之不託於長者也愈屬是時出則奉僚友之驩入則稱慶於堂上為樂不遑而諭相勞也蓋謂有人焉儼然在衰服之中一日之雅枯塊依依視彼祖臨載道寒暑懸易矣而下存不置何以得公於此乎性自厚德不敢不知己\n81046\t又\n81047\t不肖孤積惡斯極無論不得朝夕君子以勸終役也即公所迎養伯父母大梁邸中者下車才數日耳而先慈乃以一夕之疾溘焉見背竟以不返悲驩懸絶能不重某隕越之悲猶幸推愛百爾賻贈愍然勞之得大事自効為如貫之誼也何以敢忘\n81048\t答傅佥宪\n81049\t孤不佞，中州之役，乃得託夙夜之誼于長者也。在陳之遇，驩言平生，三接之寵，缾罍用罄，珍殽間出，湎于欵洽，從者忘興矣。至今未報，而先慈變作，奈之何哉？荒迷失訃，乃辱愍恤，不遠千里，遣使臨祭，重之腆儀，彤弓大帛，不一而足。某薄劣，何敢有一于長者乎？念以庇二十五日抵厝，方圖告至，以慰永懐。茲者旋便，敬附謝聞，哽咽不次。\n81050\t又\n81051\t不佞屬叨茲役，深懼不勝，方圖所請，乃公翰示，猥以僚友之誼，下存知將，為教未艾，而不佞恃以無過也。雖缺躬候，為己命之矣，敢不銜遇於斯言。\n81052\t与李佥宪\n81053\t公既按河南，百度就舉，而法不借權要，精明之氣達以風生，古之真御史矣。乃輒遷去，使不獲竟其所施。國家求賢，惟是其才，奈何卓有成效如公者，乃輒報罷，而覃及遺逸，以竢未試之虛名。即世之見，或以軒輊，而秉憲一方，大監羣辟，亦自隠然一重臣，又奈公何？然上之諸臺使者，次之藩臬僚友，交委而互議，不能徑遂其所欲致者有之，則公之心良苦矣。不佞私竊窺之，公不言也。公固不言，而識不佞私竊窺之，是知己者益深。公蓋嘗不得於意而相示以色，蓋謂與余為同心，何必言矣。古蓋貴浮沉，即使精明之氣蓄而為渾涵之度，公豈不願之乎？雖西蜀在萬里外，含飴而弄防子於掌上，亦復甚慰宦情。尚記不佞叨轉時，惟公以謂廢十年而起家五月以防藩，奚云遲也？愛我哉！即有冒進，適重余過，亦弗願之矣。是役也已於事而竣，東還視母，恐夙昔自棄之念復萌，將遠髙誼，不無望於賜示者，謹先候謝如此。\n81054\t与宋佥宪\n81055\t自山以東稱閭閈，渡江而宦遊者有人哉。遵海而南，開府甌越，以陳臬一面者，公耶。乃崔公分藩而守，境土相接，互以犬牙，屏翰萬里。郭公坐而為保釐主，不佞勉承大邦之命，使得借公與二君子重，庶幾無大戾乎。然卓績異政，既以疏聞，甌越當不能久借長者。吳興劇地，何以教不佞，使無隳是職而貽閭閈之累也。\n81056\t答李戸曹\n81057\t曩讀足下封事未嘗不扼腕壯之時雖訪落而宮闈燕狎眾蓋相視難焉輒以侃侃開今上納言之路為之倡首一何風裁也即再抗疏以李御史庭辯竒氣不與焉不佞孤何幸得附一日之雅寵乎自愛乎十年分棄足下所知起家於浙實惟母命乃太恭人繇以至此積愆何辭適辱存愍束帛臨之大徵不忘佳篇泱泱重銜奬勞無堪圖稱矣倚次摧隕畧附候謝垂照不宣\n81058\t与刘戸曹\n81059\t日以菲劣，亟辱不鄙，獲奉顔色，復見延欵。投轄之夕，接膝徐君，遂成嘉防。重識足下尚友之美誼，而逰多士以光先德者，不敢不承也。\n81060\t报罗武选\n81061\t不佞孤日辱中州之役，惟是足下所嘗儼然而臨之地也。蓋聞諸郡長者所稱，瀍澗之支餘以抵大河，內外從者之徃來，物色多矣。孤不佞得於口畫，則以羨當今之世有景純焉。乃先慈卜葬，不意有殷大宗伯紹介某，而足下慨然躬為指示，三吉並列，愍孝子之愚而備所裁成，令襄大事，是侑是妥也。奉札踴躍，安得從天而下有此於公。先慈寵靈，徼惠後人，貽穀孫謀，德則遠矣。何以萬一圖報乎？伏讀新刋，重茲請益，具見別紙，亦惟是憐察而命之。某無任哀感，佇竢之至。
81188\t與宗子相書\n81189\t不佞近奏績書當已見報惟足下左右之一老吏安能為乎秋風且至東望愀然龍也奉職無狀大旱之後水蝗薦至雖某善臥一日為多方且首防牽於腐儒之見不欲為苟去以萬一人之憐我不已迂哉向所示徐君云云者非敢自視大異不欲輒奪足下之愛次者慊慊為難耳今所有陳情乞骸骨而已仕宦四十郡守頭顱可知三年不調意同於棄奈何瞶瞶無所取材差強足下意又何恤焉\n81190\t又\n81191\t元美來亟謂子相出遇都門之外信宿而去蕭然各有江湖之氣也壯哉邢州太守奉職無似囹圄空虛一日治牘十日為布衣之飲齋閣海內旁若無人郡城之樓不下百尺西望太行東望漳水北眺神京一瞬千里歸復雷雨乃歌黃榆諸篇以敵其勢則響振大陸秋色漂颯頹乎就醉遂極千載品物五子於中原右宗左徐哀吳郎之去國悼梁生之不祿是時也曽晳牧皮為未狂他豈暇論哉月晦興盡驪駒在道握手洺水之上黯淡不語某雖僻惰旋亦自失也\n81192\t又\n81193\t既望廣宗尉持足下書來云當不日有嗣音明卿故吏囘邢州吏有事於宗伯各致數字豈不既己煩左右焉而愈益延佇永日不折腰道旁即髙枕郡齋臥足下以為非人哉老吏上某績屬足下省中僕泗固當繼至上乞歸疏足下省中則惟足下留意焉元美今安所期對髠鉗之士彼二人者則猶防防聞戒來已也奈何\n81194\t與吳明卿書\n81195\t元美書來亟言足下似欲據子相上防者乃足下亦自謂宗謝所不及而梁徐未遠過也明卿明卿亡賴哉三子者不可謂非海內名家矣君子雖耄而繩墨猶存明卿今見其勝之爾即一日千里某何敢私諸二三兄弟乎子相復言某在郡作何狀豈猶不理茲多口日足下由邢襄間得為某甌防者殊深何但元美干城吾道也\n81196\t又\n81197\t日不佞入計則足下傾身為某焉海內二三兄弟固無恙也握手中原悲歌相視旁若無人既彌月矣欲造物不妬耶某于時固知當有一別如雨者于今日耳明卿哲士夫復何言某亦有浩然有東意明卿幸無患郡齋雖惡尚能具十日之酒天豈更相厄哉\n81198\t又\n81199\t明卿無恙。某比歲伏枕之日半之。既已拂衣。業杜門一切謝絶客。蕭然若未嘗有世上人者。今彌年矣。獨王生時時來。不佞不得已。强起爲袒跣相醉耳。春來殊憶明卿。庶幾握手河山之間。時事不必言。即未嘗不已如言者。大率吾二人不如元美輩爲能太骯髒於俗態而已。咄咄明卿。奈何不忍一日之不宴。而偃蹇自遠。重令放爲。豈所謂焉往而不三黜。即三黜又奈明卿何。\n81200\t又\n81201\t所為勞元美於家難者，僕日夜望足下與俱耳。兗州書至，令某投袂而起，屨及於窒皇，策及於寢門之外，車及於鞍山之麓矣。客乃言有白眼君子者，從楚來，檄郡大夫，稱故給事中與吳按察大醉狂歌泗水之上，指顧甚異，當是精物，信宿發矣。丈人勿自苦也已。乃開緘讀明卿寄章，寥歷怳懭，有脊鴒之心於元美者，豈必縶之馬哉？浹辰而廣川吏復致足下嗣音，知己在九河間，竟不肯淹於吾地，此一時也。足下乃在酒人傍乎？雖元美亦當自奇耳。然勿更言子相，使我二三兄弟酸鼻矣。便可示挽章，吳峻伯頗見傾注，徐君亦誦足下無窮。\n81202\t與余德甫書\n81203\t不佞杜門伏枕五年於此，其於諸君子斯置之耳，安敢謂有一再存問如足下者。廣川書方捧檄道次，使命未敷，首及故人林君之東，復無他屬，肫肫病客，如就語焉。不佞如某，何以得此於伯兄，而何敢忘之。無亦虞翻所云，天下一人知己者，足以不恨也。天下皆以長兄不締膴仕為高，而尤以不遺狂生為美。閩中信樂，安得三年淹也。子相已為異物，足下以骨肉為治後事，海內二三故人，莫不悲感於大誼，謂可以觀交情。今不識其刻文已為刊其所忌諱而後布之否。故人陵替，惟足下自愛。節鉞一方，建幟多士，卒為二三故人蕩滌此意不淺。\n81204\t又\n81205\t豈其然乎余聞之足下有毀傷薪木之警何天重困吾黨也不佞不淑乃歲七月為駒也母者竟以不起匍匐襄事為憊已極不佞魯之狂士一旦儼然衰服驅之人禮之中杜門十年忽睹弔客會葬僕僕四視如處女防戶矣乃知莊叟鼓缶亦哀吾生之常勤耳郭使君古之遺愛郡百姓之視其去如免赤子於懷至乃有此豈獲乎上他有道耶即仕宦之難何恨徳甫之不理愈白矣元美杪秋得請使寄白苧今以篚足下焉外律奉憶敢并及之閒者殊闊勉之嗣音\n81206\t又\n81207\t自為報閩中且三數載不得聞問契闊可知王中舎至始得足下不理於口狀而素產蕭索將若不能俯仰意殊不堪三復大篇夐然無一凡語乃知足下自有所事不著常情即所可欲不遑暇顧今無論足下心跡山川勿舎行將夙夜即由是置之立言當世作不朽一大業無不可者豈其吾輩厄此百六遂爾蕩然進退維谷必不然矣而後乃今二三兄弟千里比肩守望相助徳音不患孔膠耳某十年杜門於此何嘗坐自悶而令色萎黃惟是徳甫稱同調哉自愛自愛江上雜詠吐哈老莊擁帙閑居超然人道足下庻幾無疾病何媮快至此極也\n81208\t又\n81209\t得王將軍所寄詩讀之即報元美曰余徳甫晩成七言律乃有其勢雖氣未備生惡可已小美之下將其人焉小美敬美耳又報子與徳甫七言律乃有其勢無已終當自詣為大江以西一人其於吾道所樹不淺矣不佞所防元美徐吳外徳甫也業已自致獻吉時則若熊侍御者自今視之豈當徳甫於吾世耶謝茂秦見懐五言視昔故不較乃李伯承亦以疏歸尋惠刻稿其在吾黨雖有臭味然落落耳徳甫務工七言律當作俱胝三行呪不啻大江以西一人功名一長物也徳甫實繁有指乎小兒豚犬也叔父何自念之\n81210\t又\n81211\t郭使君旋所附聞問者當具是矣亡妻襄事則之官遇王將軍於途得足下起居畧不知郭使君聞問未達也歲十二月乃渡江與元美兄弟雄飲姑蘇三日夜逼除以抵任出謁無常時三月至自攝海四月以子與盤桓西湖之上凡再浹旬而別五月分藩命下而王將軍所寓足下書始從濟南來明卿已移髙州六月以賀東宮行暫詣元美兄弟視之九月朔抵都門初三日旦入見帝是役也凡再浹旬而竣亦與子與凡在浹旬而別元美兄弟所抵大名抵金陵皆以前月也十月抵濟南且抵浙圖所以報足下則十二月河南之命又下元美與為代焉元美正月自大名亦詣濟南視不佞不佞與雄飲一鼓而盡一石矣蓋二年也二月抵河南日夜與殿卿緬縷不能已三月得子與抵武昌書云明卿抵髙州則不佞抵河南之月也是役也與子與周旋浹旬者再與元美相詣雄飲者三與殿卿日夜緬縷者無常時得明卿起居不佞者一得子與所致明卿起居者亦一則是二三兄弟雖老相望中原猶可春秋耀吾鞭弭取為快也左提右擕惟徳甫是求而湏臾忘之哉四月以至六月太夫人含弄孫不佞始就筆研乃圖所以報足下者如此矣為致用晦萟林奧鬱今之諸王孫掇躐有之貴倨耳誰當告者足下與明卿用用晦乎亦用晦能用二君子耳今不但其詩之體裁具是即尺牘矯矯不作近語則人之不可無向徃也如此足下其列之吾黨離合之間為道不遠於不佞何有哉千里慕義在昔難之是足下與明卿之尚友也郭使君幸無恙駒兒豚犬耳裒然使冠多士何以稱有造之私然亦一吾黨之伯樂矣\n81212\t与许殿卿\n81213\t某抵東居且二月，日夜望殿卿來甚急，而意不能待，愈成契闊。殿卿殿卿，萬里生還，不當日鼓飲樂耶？洪使君力疾視事，又安在哉？人苦不知足，初某守鉅鹿時，又焉知有三秦之役也？徒謂以他遷行為不苟去爾。棲棲入關，乃日夜與二三孺子妾緝蘆而處，等於幕燕。一行校閱，帖括成山，精神既疲，披詠漸廢，何為者乎？安得與殿卿縮秫嚼苦，驩然道故，握手景陽之濵，以弄白雲。元美天下才也，然願一當某乆矣，兄其為我職志。\n81214\t又\n81215\t不佞杜門六年於此矣所為朝夕周旋者殿卿一人耳向以詣除輒失其偶嗒焉何如奉檄而東防好彌月益重為別更展朝夕締將不解不佞與俱矣既西復以么麼之忌遂缺祖道是豈為施於殿卿蓋至今遺憾無已時而諭已四至無論市馬之故假質未集以成不佞不達事體之誚即其揭示妙理以持不逮如云作意求適已成勞擾實足下自天夙悟鄙何敢辱焉獨以非習自墮汗漫乃今且在求不求適不適之間庻乎境變神遷耳小人易縁老兵易得誰吾不可與把苦吾誰不可與把苦也酣法難雅口鑑難精誰吾與把苦吾誰與把苦耶么麼一言易解者猶尚妄議自引其諸微辭恍忽感動將在曲削始祛羣疑矣拙集出於客歲不佞取刻本校之酷加刪易凡什之二閱月而發即佳序亦為正一二字剜補會就想不日有定本極知無一可傳防當中廢但以備檢可諱語不至貽指摘者一以成魏使君之盛心一以用借佳序云爾前月使君用幣正夫中賛更為乞佳序一篇並乞殷集一梓此兄謙宻其集恐未可猝發然豈為故人重一序此實某乗間言之使君者殿卿以為何如元美書云昨見吳中張仲子為我二人刋所倡和詩若干篇似亦興起於海右集者但海右集訛甚至不可讀兼復逸而莫備拙集既達可續翻對以終此意邵武使君亦翻子相集而序以元美海內知名士軰出矣魏更徴拙文將並付梓不惟多取亦重羣疑奈何奈何非殿卿一校不可夫士之所寕無友也而友必以知己者非知之難而處其知之難也若相絓於嫌而令不得任其所便豈為知己焉殿卿乃今所事固自謂得主其左史又可與浮沉即受簡賔客已稱清樂況撫愛子擁少妾吏隠王門而人不測其所媮快哉信乎得以儉樸矯之大示中流之望不然何必去父母之邦諺云何知仁義已享其利者為有徳諸君故自灰視不佞謂不復然遂摈之耳中賛君方烈炎火諸君何畏焉所得侍郭君者矯志難與談且間出別業無值時襲君亦但問竒語方冊徃跡日月至焉耳渾源使君一疾幾廢今亦未能徃祖之即田間亦復卻埽侯氏子已屬他人劉生徒食客無與城中事即有言中賛君者何從而聞之便為促序更屬白雪樓記並詩一章不然不佞必數齒責之玉堂之署足下為以何解虎近用餂每御之令人着意遂不欲遣候以酒頗佳別來日復潦倒獨魏使君為海漚鳥他猶是未敢自獻不知元美何謂見客談於鱗近事有感豈舊學憲恚我不納而云云即足下亦何所聞也元美輒問足下防梁狀頃附子與書使且旋如肯就調當抵歴報清河之役時則再達足下不晩長君居守屢瞰蓬蒿修儀精縟推誼為多新示中賛君文妙甚不佞何幸託諸其側所云父老上白孝狀深得中賛意矣我朝諸公選可七八十首亦未妥愜適未擕至城中容與拙刻刪上彼中文獻地雅有藏本不憚訪錄以備當代之音近詩二紙間有古體可採今呈欲令殿卿知我輩不徧觀百代悉索諸家斯無以集大成聲金振玉耳雖然其中非爾力也則所望於知己者哉必以強人於懸解大笑之矣新刻尤有難言殿卿幸為我黨職志乎清酒百壺用報佳蔬之賜暇為諸宗室中求一痔漏禁方並前所許藥二種見致乃懇懇者白雪樓記及七言律何可無我殿卿外馬值七星附償即太乆又不敢具子錢\n81216\t又\n81217\t毅哉其能削柹成集如此然終自訛缺如少年行題雖刪而詩未易不肯更查白雪樓稿耳今寄改本一冊幸依所塗注刋補頃刻事就何憚不留意也續集姑不暇檢不佞稍窺文章未達佛理見謂為二足下大方兼詣並妙見謂文章莫非佛理何不可哉適姑蘇梁生以元美書至出巵言以示大較俊語辯博未敢大書英雄欺人所評當代諸家語如鼓吹堪以捧腹矣梁生亦致元美書足下並巵言云且付長君生今東探海市計南旋足下恐不及作問辟之相馬觀其發跡汗血之駿若無意焉其於千里駑駘承御非不砥踶振鬛而黽勉逾舎絶銜敝策歩驟自失無他力有可極不可極無關齒盛衰也茂秦之於詩不佞固知其有今日矣\n81218\t又\n81219\t不佞為疾適今百日，以庇再造，猶在牀薦。雖宿創頓失，似有因禍為福之慶，亦恐暴弱之餘，未易以復其平生。然辛楚備嘗，庶日委日熟矣。天幸之遺，不敢自謂為人間世，而諸君亦宜勿更以人間世視某者。奈何謂從諸生比文角藝乎？夫好比文角藝者，出於妬，妬出於不自信。龍也其妄自信，奚啻先告子不動心。殿卿愛我，慮有口事傷杜門之義，即不佞亦懲此子善泄其與往來，直欲不窮其交而已，無所深言。諸刻拙稿，咸屬倉卒，然此兒行何必易。今題以浩蕩行，可如原冊以從軍公燕詩，他集未具，姑寄元美。昔在正月之二十一日，豈復謂更值覽揆之辰，而乃覩兄八詩之盛於指掌。今猶記屬駒乞兄狀，而因志於殷時戚戚焉。其不為感舊之音，天幸之遺乎？近示詩文，統詣妙境，跡藏於思，可與知微。日長君臨候，謂不佞凡病之有形氣，實客之氣理，斯形乎？竟如其論，此其卓識，非殿卿不得，而子何患不至道也。久謝客，客輒謂不佞託疾耳。今已身抵京，干諸貴人且起矣。曰己抵汴，身為質子錢於右史矣。此不與一二老腐儒左擕榼右提局，如殿卿之於孟生，指庭前栢樹子道故，又但曰吃茶去耶？生實不徳，乃至親日偵其肥瘠，況人間世哉？藥物紗扇，惠及老母，並謝不次。\n81220\t又\n81221\t自兄西不復聞妙語今安得曰道可忘而得生有待而失必令吾神於道合而已不自知乃為得也微哉海內一人而已矣近作松聲似帶秦時雨等句益登神品夢聽琵琶前二句亦自新奇極知足下玄理高妙土苴詞華然業已傳布乃生為足下不欲示人以樸云爾\n81222\t又\n81223\t不佞所不貽一字書正甫者，獨以有今日海岱之間，我三人者豈其又一氣類而敢自菲淺，其或跡微有之，要無害天合，即殿卿日夜從中調燮，固亦因其氣類合一之天已爾，寧能強非其黨，某實無他腸，即不有今日，我三人者必全之交也。但為雲尚蚤，姑竣正甫秉鈞之秋，使某得以有人乎穆公之側，然後徐為邴生薄遊之計，攜我殿卿東歸箕潁老焉，以觀稷契之美，不愈於陽鱎之誚耶。昨元美兄弟入理，亦漫及此，南還得請，便詣晤言，安得並與殿卿握手一堂之上。春來寥僻，援琴自愛，渾源有言，不佞兩為大邑，擢郡太守，號二千石，不如陳道鳴提一藥囊，乃置十金小妾，日侍巵酒，何謂非薄祿相也。為喻雖鄙，足徵其不獲為樂於當年，蔡姬勉作解事，為遣一姬進一姬，各厭余意，但依疾為命，每以先君子棄館舍為嘆，涕輒下，殊相視悲焉，乃知殿卿所示寄故伎三章，慘於垓下之歌矣。\n81224\t又\n81225\t小豚犬老夫爾耳，乃辱褓佩之寵愛我哉？松霞之祥，又何可當？惟是日夜祝諸姬，安得就館為足下更產一男子，使豚犬在兄弟行，益延世講乎？河嵩之英，取用宏多矣。向謂李伯承忌不與我為天門日觀之防，今則果然。元美亦未至，魚蔬之惠姑領，俟之襲生。書生勢自依依，不失為故，足下何慮焉？卒恐上書之念未已，不一貧博士奈何？近數過我手談，相命不及時事，豈不佞因而學之耶？新篇殊覺遒上，神明垂應。但足下妙悟求似即止，不肯由所不似以致其似，為遽有所隔乎？正甫方獲主器，而閫政不寧，賀者在堂，弔者在門，每有良朋，況也永嘆。不佞適讀薦章，知足下以其人相為力不淺也。不然，豈其自棄十年於茲？公朝大舉諫臣齗齗，不佞如某一抱臬吏者滿天下，獨安得濫與二十人之列？必不然矣。即使其奏終寢，尚可一吐吾黨之氣，不謂殿卿取非其友也，不亦一快哉？老嫂長君，亟於豚犬有餉，並報附謝。\n81226\t又\n81227\t病後性愈狎野，每一抵家，事出理外，如觸籠之鳥矣。兄大積勞以承貤典，黃金橫帶，文章清寵，馳騁諸王之門，防梁信自樂乎。亡孫後黯然無狀，杯牘浸廢，乃以琴自遣耳。杜青州近饋一牀，及弟所蓄，似足不徹。道家所貴，得意忘器，防且置之矣。市價不定，兄姑返焉。仲月子與一介相存，浹旬元美寄致甘毳，均之拳拳。我殿卿咸去，數相聞也。元美病瘍，敬美云斯人斯疾，今率當遄已。吳峻伯寄歲編三十餘卷，曰公試覽此，當何以從于鱗。元美子與之後，殿卿以為是何言與新什。於初冬客思尤妙，為宗周氣業師笥字，當易諸賜精奇，俱徵注念。再頒藥餌，尤軫扶衰。歲杪興言，懷人覩物，想兄忉怛同之。蘇子卿有云，我有一尊酒，欲以贈遠人。凡三品五盛，以付屬車，至可呼羣姬牛飲把犒，當御謹伺。入我牀下者，灌將軍罵座，此豈為罵帳耶。\n81228\t又\n81229\t夫玩世之為大於辟世也邈矣。不佞弟僻才似可足辟世耳。自視無長兄之通才。將何以出而玩世耶。此公為吾輩乃如此。然某自視則昭昭十年一病夫。傲惰無狀。一朝與大廷薦列。謬竊國寵。防以為且置焉而有今命。即有道如長兄者。知亦為弟踴躍矣。是役也。可以期月無大過。不負翦祓之雅。然後更圖作邴生計以報諸公者。恆於斯也。十年恬退。防名不當人意。一朝失之而辱翦祓者。亦恆於斯也。兄而為不佞願之乎。雖然。亦患有道不如長兄耳。苟惟其適。十年防名亦何用哉。即一朝失之。是亦遣累。尤為光塵俱妙。但弟有難言。姑試朞月。終當以辟作眚如秦中故態者。兄幸識焉。此外惟冀三河間一握手足下。庻幾少忍云爾。浙牒已下。濡滯不果。豈恤微名。畏繁以勞。半途而廢。取笑里閈也。今月二十日當南發。此恐不待褰帷而悔奈何。長嫂長君稠疊出餞。不肖駒又辱子長復締新好。徼惠長兄。殊無已時。亡妻以來。再捐產畆。信乎貢禹賣琅琊之田而赴彈冠之會非妄也。盛貺及期。暫免稱貸矣。\n81230\t又\n81231\t南發無任硜硜半途之狀，黽勉抵浙，百違初心，業已失計，防復自解。顧我長君，前知不佞之不堪此而不言也，終恐故態當作貽我鄉曲，忽起忽罷，狂妄人耳。所惟其適，即並其名實而棄之，何恤焉。勞形則敝道力，忍性則閼道氣。不佞某巖穴既不能深，川澤又不能廣，絕物哉。獨念平生殿卿知我，可與言，乃不佞所值凡多無其理者之事，即雖神明用必其知我也。誠皆無其理者之事，言之誰信之耶。所求三河間一握手，庶有披豁，欲殿卿信我，不必其理，斯白首知我愈盡耳。逼除視政，似在驛傳，既竣閫署，防攝海道，莫春旋省，乃得晦日邸報，陪防江西。本自菲才，自宜常格，見處且為當路，乍記乍忘，援止而止，甚足以成不佞不恭之趣，而混薄防之跡，轉相便也。殿卿為我願之乎。姑蘇與元美兄弟及諸名士雄飲一日夜，而渡江之興殆盡。子與數相遣候，致期而不虞妨之，今猶咫尺千里，所謂三河間一握手，均之天不假之也。然子與蠲吉屬且謁選，計欲方舟北過元美，擊楫中流，以迓明卿，詣廣陵宗生墓下，釃酒為別，似千古一勝會。然後間出大梁，攜我殿卿，登平臺，弔鄒枚，與相如把苦相勞，駕言趨歷，拜太夫人堂上，稱觥為壽，再遊王舍城之野，杜門高枕，彈琴散帙，種秫在庾，半醉袒跣，含飴而弄少子，以竣殿卿之有意焉。歸逸二老於當年，豈不天之道而善學猶龍者哉。子長貴人婿，今大捷矣，殿卿固自一快，而豚犬駒三附雷陳，百折不置，蓋素奇之，迫行致締以遂前好，識料可賞，不然且當新命，嫌於閥閱，子長即不棄舊德如駒何。浙中炊玉薪桂，廩庖疏冷，衣冠禪理，雅相晉接，澹情之勝致，玩世之妙理也。某不佞乃處名下年少，自喜窺人，即稍墮落，彼其謂我何，十年寂寞作苦，今倒行逆施耶。始知長兄陸沈王門，招搖一世者，不動焉而已。佹去佹留，如不佞未免滯乎其形矣。老嫂屈尊出祖，推愛非常，賞鑒嬰侄如躬襁抱，可謂難也。適致問長君，不佞僻拙里閈所棄，獨辱貴門謬與世講，遂令某因親不失置其餘云。\n81232\t又\n81233\t閫之使附啓乞狀當再抵覽凡奉先後二致書慰勞周至者且諭貴體日佳自幸仰託未艾矣何得衣被小豚犬襁抱中蔡老妾少識鄙意盧亦樸惠可借相安舉以命倮不敢當焉皆曰姑逝倉卒脫棺收視不報之徳世締伊始矣適又袁生書云權禮以時與戚寕易有味乎其言之也無論九歲之孤顧惟寡母即人情兇薄亦何所不可流涕者任之耳徒戚何益然而無財不可以爲悅即易亦難奈之何又云襄事無以志爲解是即前所教以仍先大夫舊壙云者不佞豈忘逢於何捆心齊王之門若使貴公逗留揺筆不下斯置之矣某於此苫塊慘惡寢伏僵攣甚不便於倚次誠如諭者長兄愛我哉子長信竒士即長君亦各執其所自見者耳殿卿見以爲不爲宗周孫爲非乎即殿卿之爲宗周孫長君見亦未盡以爲是也新憲長晤語無不起居足下者足下書已面屬之徃當酬唱相存矣詩多麗句今録以聞聶都使請文臨繹其作古潔殊類不佞當自一名家殿卿物色使在帷幄三益不淺萬無失此索所藏藁爲寄以觀其備裁之\n81234\t又\n81235\t生非為恭者，吾黨有人哉。兄遽何謂而必圖之以孤？鄙薄見所宜緩，更隱王門不惡也。倚次鬱鬱，視日猶年，賴小於鱗孩提旦夕耳。心境拂戾，不可言。晨有自宗伯所來者，云志已就藁，望後可得報。果爾，孤無異悲感於殿卿者，便為轉謝。否所託大篇，懇惠以梓，無任徼寵，跂予不備。\n81236\t又\n81237\t宗伯志奉覽簡潔老成亦自名品使早得佳篇狀外之助不啻此矣刻本已就方竢佳篇浹旬可緝寄不意長兄為某一租客嵗賦布二十綿四百坐享挾纊之利不知所由至恐成冒昧積負不責矣日月不居先慈見背忽已卒哭念別長者視此濶焉駒誕歸集佳文適從天下父子奉泣如復得一母者先慈獲據成棺再叨狀列身與名孰親是均不朽其在殿卿厚自性生不難於為德值所可為德者為難耳何以萬一圖報也佳篇語意一庇不佞而辭足以發然恐累殿卿不黨之名而信者半之矣廬次黯然防茹自慰夙夜念襄大事一切廢置即一二妄動取侮亦先慈餘譴之告子之道力時可竊用頑鈍不恤也長者匍匐豈猶有所不至而重蠲吉惠示使之慮出萬全即某所自盡何以越是乃宗伯公即已託羅武選為擇十一月二十八日蓋以荒隴坐向先慈并愚父子年命生亡所忌取衷之者似與灌甫所為擇者不同又其月日既已登刻請益長君亦為抵掌武選今恐互違教防奈何殿卿為命之矣今之作者非李生王殷二三君子則殿卿其人耳閫之奠章始猶謂海內安得有此其人也者乎於子長亦謂家丈人平生作文自一色象此則焉恐非其手不知色象與文之所自適耳正恐殿卿傷何患色象也乃殿卿近所著述誠異平生無怪乎子長刮目矣不佞與殿卿老矣所願杖屨夙夜無相逢也初擬以白雪樓為贈不佞營白泉而比鄰焉恐倫有别業猝未他委至今未敢獻左契詩曰十畆之間與子旋兮吉媾弱息未可窮谷無已則稱東郭二先生云爾此非就謀遙度不可王憲伯未行求所以晉接長兄之者體貌曲備矣猶謂不佞不源源豈可以不造諸公為觧且不佞亦已推轂灌甫又當自悉也\n81238\t又\n81239\t不肖孤之於殿卿可謂成言乎友也弱冠狎之老而益信難矣哉即晚締大誼何加焉且孤動以天幸即先母大事亦復倔彊殿卿從旁贊之無不各中條理使孤思而得之無不以為計所必出而後善者自今觀之老母大事什已舉其七八則以值殿卿不值耳是非動以天幸哉乃知友以人合未為通論也十五日渡河出境十六日至曹州阻雨二十日過濮由東昌二十五日抵濟南權厝伊方鞅掌哽咽不宣
80739\t明處士李公宗滿配黎氏墓誌銘\n80740\t公諱科，宗滿其字，其先南雄之保昌人。宋建炎中，有祖二十八宣義者，始徙家番禺焉。高祖諱明廣，曾大父諱緣富，大父諱秀紅。嘗屬歲大饑，盡輸其家粟數千石與番禺令，以給貧民。廣州上富人助貧民者，欲為請賜爵一級，不聽，曰：「奈何以溝壑之身，從父母之邦奪長吏振民之權？」秀紅生父政，娶唐氏，實生公。繼室以梁氏，生弟舉。公生十九歲失父，即事梁無異舉，舉即事公不聞有唐弟。既葬，則從公言田宅，公即聽所欲為田宅者，而獨取其所不欲。凡數年，弟所為田宅者，輒稱不便，公又未嘗不輒聽易之。司勳君既舉進士，邑長吏時時往存公，公輒稱下堂之疾，謂諸孫勿言若翁足不良行，即平生未嘗至城府。昔賢所以加故人腹者，直此爾。至城府，義不可無趨走，孰與下堂之傷？邑長吏使使問公年七十，爵一級，公曰：「自垂髫至今日，一廛之氓，終不能束帶見長吏矣。」使又言邑長吏既重公，豈欲言事乎？曰：「一廛之氓，何知事？何所欲言？」其長者如此。性尤不喜靡麗，司勳君嘗為市一褐自京師遺公，不服也，以示諸孫曰：「吾老乃見西土之人衣禽獸之毛以生，若奈何休其蠶織矣。」公生成化丙申十二月初十日，以嘉靖壬子十月十六日卒。配黎氏，先公生四年三月二十四日也，後公二十六日卒。男子四人，長仕鸞，封吏部考功司主事；次仕鵬、仕鴻、仕碩，俱廣州諸生。女子一人，適邑人龔怡。孫十一人，長曰价，即司勳君，先官如其父所封；次曰材、柄、樞、楹、機、模、楨、杜、植、楷。女四人。曾孫男三人，曰燿、曰煒、曰熾。於某年月日合葬於某山之陽。余惟人情少而自見，苦為生難者，必重棄財。何公不擇與弟田宅，又聽易之？即令公之弟盡沃饒，不能勞以向義，防有廢著之刑。兼併家逐逐，日月取之，則祖若父之產，將在他人。公何以稱孝友於兄弟？以為雖數易之，亦猶是在吾兄弟爾，聽之誠是也。昔者梁公實嘗言司勳家如此，因為銘。銘曰：「我履我即，為儀不忒，是以有友德。」\n80741\t明處士劉公暨配蕭孺人繼配陳孺人合葬墓誌銘\n80742\t公諱傑，字漢卿，歷城人，世居邑之西郭。高祖諱子賢，生二子，並逸其名。其長子實，公曾祖，生祖泰，泰生源，源生公。公生失學，即行舉天性而已，然孝弟顧無異於儒者。公以仲子而父養於其家，至不能如約，更過伯子養，且月朔必治具往饋伯子於庭，以為常。嘗值其怒，誤撾而仆諸塗，不加衰焉。公喜飲酒，一醉輒十餘日，終其身不知欺人，人欺之亦不知也。初娶蕭孺人，生欽，欽生四歲而瞽，五歲而蕭卒，乃娶陳孺人。孺人生十有八歲而歸公，公時為襁褓，匿蕭遺瞽子於他所，孺人輒索母之，無以異已。出自歸公，未嘗施朱粉，事翁若姑，未嘗假湔浣，而躬兼治產，不憚皸瘃。嘗行園，見葵楮於束薪，孺人以葵辟纑，以楮苫絮也，而傭保咸手指自效矣。有鬻飴於公，質以其耜，曰是首山之銅也，計飴過當，則慨然足以白金。孺人曰：「豈古所謂以鐵耕者妄乎？以嘗諸礪鐵矣。」謂白金曰：「此獨得不贗邪？以嘗諸火，又鑠然錫也。」遂不售。公一日亡其盥器，求之弗得，孺人曰：「此必某持去。」求之果得自其屋間，某懼而謝，孺人亦謝曰：「誤以薦飴，寧盜哉？」公問孺人曰：「彼每鬻飴必早出，昨獨後爾。」傭保某晨作而醉，孺人曰：「是安從飲？安所責乎？」對曰：「從某媪貰酒，宿之責也。」孺人使之媪，則已讐，孺人以視其篋中錢，果半亡，乃遣某。遣之日，遽謂公曰：「彼即遣，豈能須臾忘我篋中？戒之勿輒醉也。」無何，遣者果與數少年夜縋垣而下，以為公醉無疑，一婦人何能為？公時實大醉，孺人遽起，服公衣而冠，操刃以出，命二婢子抵關衛公。諸傭保見以為公出，乃大呼曰：「家丈人至矣！」遂鼓擒二少年，餘賊悉遁去，公猶未之覺也。其精捷有才類如此。公生於成化癸卯十二月十四日，卒於嘉靖癸卯十二月十六日。蕭孺人生卒皆逸不次。陳孺人生於弘治丙辰六月十六日，卒於嘉靖癸亥月日，與公同。公凡三子，曰欽，即蕭所遺，娶王氏；曰釴，辛酉舉人，娶賈氏；曰鎔，邑諸掾，一女適錢世賞，與鎔皆早卒，則陳孺人出也。孫男三人，崇德，邑諸生，娶德府奉祀胡士恕女；崇禮、崇志，欽出，皆未聘。孫女三人，一適訓導袁霑子夢斗，邑諸生；一許聘御史趙繼本孫克墊；一許聘舉人陳九疇子夢芝，與崇德皆釴出。嘉靖甲子二月十有七日，將以陳孺人合葬於公之壙，五里溝之原，而請余為銘。余聞孝弟至行，學所不能為，以是謂公行舉天性而已。狀又謂公終其身不復知有人間機械之巧，不復知人間有機械之巧矣。雖有巧於機械，安能用諸其所不知者哉？孺人既慮遣者而倉卒圖其便，即竊器而往，又以為誤而謝，非其盜，是安得獨言學也？撫蕭遺瞽子而復撫瞽子所遺，為激於匿諸襁褓時邪？是為銘。銘曰：「不駭於機械，其神乃全；不躓於顛沛，其知乃便。以性行者合天，以德慧者合權。孰不近道而學無方？孰不達變而應無常？濬茲發祥，永茲偕藏。」\n80743\t明汪次公暨吴孺人合葬墓志銘\n80744\t次公生十四而無寵於父也。有奴睚眥，父怒而不言，公輒奮白梃詬曰：「奴無禮於家大人，罪當誅！」奴蒱伏受杖，乃白罷之，而里中壯之矣。比居庭，惡聲不及犬馬。父疾，為侍臥起，浹旬輒瘳，父乃大驩。驩之日，乃自燕代請鹽防客東海諸郡中，而昆弟子姓十餘，亦因受賈從公。公既饒，弟姓亦各數倍，然後報成於父也。時東海諸郡部使者視鹽防，必召公畫便宜，有司乃借公為鹽防祭酒，而浙東西皆知汪次公。中貴人景之守浙也，欲賂於賈而誣之法，賈皆亡至括，則獨疏次公名，謂吏：「此節俠，得之勿問其餘。」吏顧得守信。公曰：「奈何以我殺季？」乃自詣吏。景目而誰之，公曰：「歙賈豎汪儀也，旦夕且千金為壽，不忍須臾貴人耳。」景曰：「吾聞守義，不聞儀。」公曰：「字也。此中善視賈豎，故不名。」公出，則實無千金，念紿之重其禍，即持券貸郡帑千金，太守梁公許諾。防劉瑾敗而景收，公得完。諸賈勞公，公謝曰：「干支家言，我生之辰，適有天赦，果然。蓋戊子六月六日也。」公年六十，歸自東海，老焉，曰：「安能白首刀錐為二子虜也？吾所為修業而息之，在此兒矣。」蓋中丞公已生者三年，乃舉進士，除黃巖令，乃大喜曰：「孺子試為吏矣。服駒以轅，齒壯則良，發軔雁行，吾懼其泛駕。」已嘉靖戊申八月二日卒，年八十歲云。吳孺人者，歙之長林人，以大父吳公予公而歸公，而吳公故客甌括間。孺人則勸公受賈吳公也。公行，孺人為治室中，則室之南宗人疏屬之產十餘家，家質於孺人，孺人無弗應，而又不責其子錢。居數年，諸宗人皆德之。防有故轉徙，則十餘家屬孺人矣。公由是不問室中，至家大政積著之理，顧未嘗不取裁孺人，而往往片言定也。初，孺人與媵黃氏俱未有子，有為使物之術者，謂公父曰：「何公之先府君有客乎？吳公也。」其謂府君曰：「我之帝所，乞丈夫子畀吾孫。既得請，渡河而為執輿夫。吳某所覆，丈夫子僕輿下，左乳中石傷，吾因以石識之。異日洗兒，懸疣乃去。」又謂府君謝矣，曰：「吾亦得請於汪氏之宗祏矣。」又為客荅曰：「雖然，必以吾所請者畀吾孫，使先一月舉之。」公所請者，畀媵黃氏也。治甲子正月，封君良彬生，左乳懸疣，悉與語合。逾月，黃氏乃生良植。初，吳公予次公孺人，而諸毋譏焉，謂孺人曰：「田家兒乃大而門，又安用持葳蕤鑰如諸母為也？」蓋吳公見次公冠田家冠，無苛禮，謂大而門矣。言鑰者，示諸父之有深藏，托扃鐍，諸毋佩組，自愛雍容而已。而次公將不良於賈也。後吳氏中廢，孺人遍存諸母，而置其事云。生七十有八年而卒，為嘉靖甲辰五月五日也。中丞公名道昆，督部閩粵，有平倭功。仲曰道某，邑諸生。封君卜下佛堂兆吉，以某歲月日葬公，而孺人祔。中丞公請余志焉。余曰：「新安俗矜賈，即同列財力相君，乃所至為鹽防祭酒，畫便宜，至令中貴人疏名求之，稱汪儀，自詣吏，玩孰甚焉？太守救之，不吝千金，有所試其長，非苟而已也。大哉修業而息之，賢人深謀於廊廟，論議朝廷，其在中丞乎？是何能白首刀錐為二子虜也？孺人不責子錢，以規室南之產，廉賈五之，俗之相靡，雖女子亦奇勝邪？至其與家大政決防，片言亦其天性然也。懸疣之祥，其應二世來之以德矣。」是為銘。銘曰：「莫燬於勢，而身是嘗之；莫美於利，而身是揚之。見取於予，業乃成謀；得於失，政乃行。維道則偕，其人孔懷。言作之述，以伉茲邱。」\n80745\t明故任處士墓碑\n80746\t嗚呼此明任處士之墓處士者家本平隂大父讓以上墓皆在平隂徙家濟南自大母趙氏始讓生鸞為處士父時方在襁褓長遂娶於厯城張氏生處士處士生毀齒而張卒事父與繼母翟氏躬自負薪米比弱冠父又卒子如也稍試為功曹掾而文無害然非其所好尋罷去隱於酒人人不可得而識已然時時為里中少年論事動厭其意少年率服處士有大畧凡再葬父母繼母如初葬儀而賔客之防葬者視初葬什倍矣性嚴潔無所狎侮所服御未嘗受纎污生四十又四年而卒嘉靖乙未十二月二十四日也配姜氏校尉琳次女隆慶己巳二月四日卒年七十又五歳姜孺人生有逺度一乳不育輒為處士置丘氏丘氏一不乳更為公置丘氏則竟乳二子曰登瀛登洲登瀛乙卯舉鄉進士翩翩美文辭亟從余誦處士也而請題其墓不佞則惟齊雅多處士伯夷居北海之濵不能以衣冠坐塗炭而顔斶曰清浄貞正以自娛任君雖隱於賣漿家即里中少年狎侮如匪澣衣功曹無害如將凂焉不辱其身耳奚必人得而識之而率伏之也人莫大乎父母生則躬負薪米葬則賔客觀禮是為國勸孝情者也姜孺人雖有逺度非公刑于安能一姬不乳又一姬進哉處士卒後二子乃竟以姜孺人立處士使之如在耳何乃謂豈其娶妻必齊之姜是又為國勸慈情者也嗚呼身致大誼此明任處士之為墓而西北走邯鄲道也鍾離業陽無恙邪趙使者必且致任君大誼而髙其丕業於齊愈益重矣處士諱爵字天祿二邱氏先姜孺人卒隆慶庚午三月十七日舉袝焉登瀛娶張禮仲女卒聘薛天祐季女登洲娶齊承芳長女而孫男五人震亨謙亨萃亨豐亨節亨孫女二人一適邑諸生黃存性一未聘墓在郡城西五里溝之南公以再葬其父母與繼母者之兆云軒轅大姓孰齒諸任昔在中葉越播平隂孑嫠藐孤遵彼濟南既壯有室生民是覃卓茲處士匪夷所思功曹無害棄而違之隱於酒人無巨弗微狎侮辟世如匪澣衣不降其志不辱其身湼而不淄磨而不磷由也負粟參也雞豚四方觀禮不逮親存永言勸孝永言勸慈兼女是進二子惟期御於家邦刑於寡妻鍾離業陽專美於齊巋彼樂石植言孔安欲報之徳託諸不刋翩翩長君克光厥前敬竢褒書借用斯篇\n80747\t明德王府承奉正張君碑\n80748\t君諱喜字恱君保定之深澤人弘治某年籍在掖庭正德某年出給事於府中久之莊王使行守藏也至嘉靖己丑懿王以積勞奏擢為門官副癸巳遷典服正丙申超遷承奉副辛丑改承奉正給事今王凡四年甲辰致仕凡十有三年丙辰四月朔日卒年六十四今王行守藏使者藁城田君鑾汝金自以出君門下追惟君得與今王錫命之典為盛且悼君之中廢也刋石記焉銘曰今王立國維初在昔嗣祚稱藩庶官率從永茲利建以翰元元君以髫齡籍在宦者觀禮掖庭王簡左右受詔於東寺人之令給事莊王乃領錢穀出納允明屬惟十載不沒於貨政是用成懿王念舊乃上其績擢而於門再遷典服峩峩袞冕則有司存進貳宮尹寔崇夾輔愈益和衷不愆不忘式於大憲蹇蹇匪躬今王防沖遭家不造流言以興君曰仁親得失匪計是翼是馮世及之義春秋所嚴維嫡是求帝曰冊止昭哉錫命以荷天休王修前功以正宮尹惟君無它雖已著庸名位則極遘閔遂多翔而後集言從所好乃致為臣偃息優防十有三載歸潔其身程騰遠矣君其小雅巷伯之倫\n80749\t明贈徵仕郎翰林院檢討殷公配封太孺人郭氏合葬墓誌銘\n80750\t公諱汝麟，字致瑞，其先成湯子姓之裔，後以國氏焉。其在武定者，有廢碑於鄧莊之壟，或稱將軍若千戶，則金元以來已為武定人矣。有曰從善者，於公為高祖矣，嘗避亂蜀漢之間。高皇帝之興也，歸而處於今之永利鎮云。生六子，長曰旺，贈德府審理正，配閻，贈安人，生五子。少曰衡，以永平訓導入為德莊王教授，既之國濟南，參與藩體，王上其績，天子璽書勞焉。尋進審理正，且四十載，既致仕，王自以師傅舊恩，為畫像製贊，使就其家存問。比卒，而永平弟子員已請祠之學宮矣。配李，封安人，亦生六子。第四子曰畯，其所為禮家世傳業，既舉於鄉，則靈寶許氏大司徒莊敏公誥、大學士文簡公贊於大學，則襄垣劉氏大司馬龍、大中丞防兄弟出其門也。生公八歲而卒，亡何，母亦捐館舍。公蓋不能就學，而一聽伯兄所為，則脫身出，獨取敝惡具數事，財物盡與兄。數年而兄盡破其產，公輒復分與兄，更造者數矣。後兄在德州逆旅中病疫且革，主人問即不諱孰收子者，則曷不謂之也？曰：「有弟愛我，旦夕且至，徒以素遇之少恩，難於謂之耳。」防太孺人亦病疫且革，或以止公，公曰：「棠棣之二章奈何？何可令伯兄赫然在原隰而以内為解？」蓋舍而後裝及焉，宿而後圉及焉，且啄且訣，以輿櫬而返。太孺人尋亦愈也。初，公與章邱翟君洪者友，雖已聘孺人，然檢討君才六歲耳。屬翟君客濟南，病倉卒無所歸，公即舁於家，視粥藥四十餘日，卒矣。公更為具以殯諸客位，而受弔者如兄弟之喪，以致諸其子。已於葬而竣，檢討君七歲，遣就外傅，必擇名士，不憚一歲五更。至今檢討君言學必及師友，言事必及家世，蓋誦公之教不衰。公既博涉群書，旁及老莊諸家言，而尤精於易數，往往奇中。嘉靖庚子，屬且省試，先期謂檢討君：「始吾以兒幸得偕計吏中，如大父成化庚子時足矣。顧安得遂至如曾大父為第五人也？然吾亦以十月二十日逝矣。」援筆而識之壁，已果如所言。平居持論，排難解紛，量所能為，各厭人望。諸所嘗施，惟恐見之，即至相負，置而不校。卒之日，以書一帙屬檢討君曰：「此我所見聞諸陰德行事也。爾惟勿負朝廷而虐百姓，以竊比於此哉！」凡七年，檢討君第進士，以庶吉士除今官，尋推恩贈公，封太孺人云。太孺人者，亦武定人，父巽，四川保寧府通判，母曰郝氏。初，太孺人適公時，咸謂貴家女，豈任椎布操作，為新婦乎？乃孺人事嫂如嚴姑，每雞鳴起視具，嫂不知也。公既與孺人脫身出，則愈益服勞節約，以佐公更造。即公意所欲問遺贈恤，必慫臾力贊，務出其厚，曰：「吾安得愛簪珥篋笥，俾君子困於義也？」檢討公出諸懷抱之中，生不令持一錢，曰：「玩好在耳目之前，而患在有識之後，何以尺棰禁乎？」及就養京師，則謂檢討君：「今祿孰與既廩學官時？若更修小禮，曲意貴人左右之助，何以稱通經術不失家世也？寧課僮僕掘野以蔬，而滌廄以防，不願爾有此矣。」癸丑，檢討君奉使河南，孺人歸家，暫詣武定。既再如京師，則孺人輒病。丁巳，檢討君復以假請，奉孺人歸。逾年又病，則謂檢討君：「即吾不起，勿徼福於釋氏。」謂翟孺人：「我所為負牀之望，無亦新婦緩帶之慮乎？」已乃卒，蓋戊午二月十有四日也。公生弘治庚戌十有二月八日，卒於識壁之日，壽五十有一。孺人生弘治辛亥五月十有六日，壽六十有八。子一人，曰士儋，即檢討君，婦即翟孺人。孫一人，曰居聘，舉人劉宗禹女。太孺人既卒，妾高所生也。孫女三人，長許聘陝西布政司參議張嵐子志，次許聘廣東道御史薛樟子炤，次許聘舉人潘子雨子鳳翎，則皆出翟孺人。居與所許聘薛氏、潘氏者二女，不幸夭。所置宗人子為後者一人，曰聯，為娶婦趙氏，亦武定人。贈君以上皆葬武定，不遠有廢碑於壟者。審理公以下葬歷城東閔子騫冢傍，而公在焉。戊午，葬孺人，乃啟壙，則更為塗泥，不得已以祔矣。辛酉十有二月十有八日，改葬於長清縣之鳳凰山，在歷城縣西南三十里。余惟師學廢則六經無顓門，東海孟鄉家世為禮，乃更使其子喜從田王孫受易，孰若公家四世守曲台之訓，釋褐而傅入說王者，稱贊命之儒，四大臣一時出門下，而儼然論石渠之署也。向使輒分更造，怏怏有德色，斯德州逆旅中恝然絕憐而收我之望，以自分於溝壑，則豈獨其兄近若哉？及觀翟君之事，蓋其天性信義篤於信數如此矣。人亦孰不欲節約而卒以侈敗，則所嘗施不當也與？不期眾期於當厄，不然，豈其一聽所欲問遺贈防而務出其厚，必不能矣。公既收伯兄而孺人撫其孤，及公與孺人之喪，宗人喪焉，緦者以功，功者以期，豈為人人悅之哉？至其教檢討君通經術不失家世，爽然富貴之際矣。好老莊諸家言而不惑於釋氏，又何較然於晝夜之說也？斯古稱同德者乎？乃為銘，銘曰：「神明之胄，家是承，既竄乃復，以儒興。藩禮肇修，崇舊恩，於時大臣，駢出門。爰在中葉，潛德敷，因心則友，藐諸孤。太史駿發，世厥經，取諸襁抱，孚王廷。鶉火式靈，開氣先，宜爾子孫，萬斯年。」\n80751\t明誥贈奉政大夫刑部浙江清吏司郎中方公暨配贈太宜人姚氏合葬墓誌銘\n80752\t方公既殁之八年，為隆慶己巳，乃仲子子賔卜得篁墩上阜，將以某年月日葬焉，而太宜人祔之也。則謂余曰：「邑之瑞林，故祖兆也。先是族人鬻之，先君子贖之，而率族人營葬其側，以次當陵元故祖塚上，為非順也。乃受塚前隙地，而先太宜人之偏在焉，且十餘年，危受水患。然既以杜鬻者，猶則先君子之志也。乃今所請為志，志諸篁墩上阜者矣。」志曰：方公諱祥慶，字德徵，其先出漢大司馬長史紘，至隋有惠誠者，為歙令，子叔滸因家焉。歷宋居環山，四傳曰十七者，遷忠堂，又四傳則元大都路使慶孫也。慶孫生全，全生繼祖，繼祖生仲榮，仲榮生貴質，貴質生永寧，永寧生富清，娶朱氏，是生公。公生恂，恂長者於鄉黨，出不具車馬，所居才蔽風雨，布衣蔬食，晏如也。甫弱冠，防父當送戍於邊，則請行，不許，請之行，往役里中，蓋二十餘年，又不以任二弟，視二弟生產，不知其不及也。里中而賦，必先輸以代匱者，畢計而匱者舉子錢，辭曰：「以余在里中，不能振諸君之急，而因以為利乎？」後有賦，里中競勸，惟恐公先輸之矣。率為置義倉，里中召父老以社，伏臘有事焉。常慕大父之為人，身布衣而邑令朱君使攝彈室，命里中，是稱平也。豈予敢望哉？然結林有訟者，以公居間解之，全其家矣。而里中父老若子弟，蓋由是無復身逮於有司。公生八十年，以子賔奏最，封工部營繕司署員外郎主事。明年辛酉正月九日卒，父老奉主於社矣。隆慶改元，子賔遷刑部浙江司郎中，今上覃恩，加贈公奉政大夫，如子賔。姚自太安人加贈太宜人云。太宜人者，諱壯真，父曰道轉，母謝氏，二十而歸公，逮事祖姑舅姑，既有二子，祖姑時已九十餘，每飯必為太宜人祝曰：「吾願而年若余，而子若孫若余，而子若孫之婦事而亦若而之事余也。」一浣衣經十餘年不易，見里中紈綺子弟，輒舉以誡諸子曰：「丈夫生不能自食，竊父兄餘燄，誇毗鄉黨，此斷椔被文繡者耳。吾不願汝曹有此行也。」今觀少保大學士江陵張公所為志賢母，具是矣。生成化戊戌，以子賔舉進士之明年，嘉靖甲寅卒，為七十有七歲。公生二男子，長良明，娶汪氏，次即子賔良曙也，今為河南按察司副使，娶葉氏，封宜人。二女子，適程鏔、張元安。孫男十人，一防、一鵬、一鸞、一麟、一鶚，良明出；一元、一德、一貫、一樂、一敬，副使君出也。女不次。曾孫男十二人矣。余惟歙俗什七服賈，而葬者率治堪輿家言。瑞林之偏，贖諸既鬻族，舉德之，即嫌於陵故祖塚上，而齧河受水，不難數千里送戍於邊，而難厝於杯土，安在其為堪輿家言哉？斯足有子賔矣。佐賦公家，而里中勸輸，結林之訟者私焉。君子曰：「借令里中類如公長者，邑令拱手受成，不以重乎？」生自本業，沒秩於社中，太宜人自以祖姑之祝之也，誡諸子自食，可謂無德不報者哉。余往奉太恭人亡狀，卒於大梁署中，子賔臨輒隕涕，以不逮二親之永訣也。少保公又云：「余往江陵過繕部時，視且滿，不持一物去，其清如此。」今觀子賔大梁署中，何以異江陵視時也。永訣大矣，是為銘。銘曰：「社是饗而兆以食，祝是昉而誡以息。仲氏克諧，以慰其永懷。維篁之敦然，猗上阜之丸然。豈曰無瑞林之干兮，不如於焉即安兮。」\n80753\t翟淑人墓誌銘\n80754\t按狀翟淑人者，章邱西錦川里人，翟公洪季女也。母劉氏，祖景華，太學生，山西太原府檢校。始翟公防郡中諸長者，與贈侍郎公交甚驩。時淑人及侍郎公生六齡耳，乃翟公輒約以為婚姻。既三年，翟公有歴城逮而疾作，贈公果為率父老十數謁縣，請任出就醫，遂舁家視粥藥四十餘日唯謹，竟卒。又為含斂，厝諸客位，受弔若兄弟之喪，召其子廷相，已于葬而竣。繇是諸長者皆謂翟公繫援贈公，而自令白寃狀，殯有所歸，知人哉，孰無緩急也。居五年，淑人來歸，蓋贈公與太淑人女畜之，而使兄事侍郎公。又三年，稱冡婦矣。三年，公舉于鄉，與為贈公喪。三年，五年，公第進士，選庻吉士，隨侍太淑人京邸。五年，以公檢討考績，封孺人。明年，公奉使周藩，隨侍太淑人歸濟南。其冬，從入京師。又四年，以公取急，復隨侍太淑人歸濟南。明年，又與為太淑人喪。三年，服闋，又三年，復從公入京師，事今上裕邸，超為春坊右賛善。三年，擢洗馬，逾月，隆慶改元，徙侍讀學士，尋拜禮部右侍郎兼翰林院學士。計一歳而三遷焉。天子覃恩，乃淑人有今封，命下三日，卒于京邸，三月四日也。距生嘉靖改元壬午七月二十七日，得年四十有六。逾月，公改今官，兼如故云。令甲三品妻喪無防典，公以積勞論帷幄，上特降文諭祭，禮部移遣山東布政司左布政使致焉。工部下有司營壙兆，起祠堂，各如儀式矣。公方日在經筵，又充副總裁纂修世宗皇帝實録，聖慈憫惻，乃復聽暫解所署，馳驅護淑人歸，更賜金錢道路，過喪兼期供職。乃六月晦抵家，厝于正寢，卜是年八月十九日葬長清之鳯凰山太淑人墓側云。余曰：淑人之榮寵，所得于上何曲以備乎？信乎濟南父老皆謂尹恭簡夫人以來未之有此也。方淑人兄事公者三年，而稱冡婦，刑于友于，無相凟焉。而太淑人身女畜之，念奉質共修之義，恩結于心，即不能輙為公置妾，鬱鬱令失志。乃淑人勸日益力，蓋自奉使歸濟南時，年三十二而輙為公置妾矣。既生子，又輙為乳哺，不知其非所出也，人亦不知其所出。嗚呼，公自以太淑人遺孤，所夙夜慮者後為大耳。淑人既貴，正不難于樛木之風，斯公所繇委蛇于羔羊之節，而精意啓沃，無貳命也。不然，入則鄉唐虞之閎道，王法納乎聖聽，出則參冡宰之重職，功烈施乎政事，乃退食自公，不忘夙夜，所為慮于太淑人者，以奪于黽勉自效，淑人與有譏矣。狀安得謂內有益友焉？惟是上所降諭祭文，固曰：胡良臣眷懐方切，而女士哀訃忽聞，君之于臣，分其大哉。惟是淑人國猶賴之，豈為幸乎？而榮寵得諸上者不一而足也。淑人少食貧，粱肉粗糲，而綺縞疏布，既貴安焉。至周困窮，見唯為恵，即傾篋笥無厭色，必先宗人，次太淑人外家，次諸翟以為差。自稱冡婦至有母道，一視太淑人家法，動則曰：吾聞之先姑，蓋四十年相承唯一徳。太淑人片帛寸縷，必組紃就業，淑人躬秉刀尺，稱御之量。太淑人比歳寢疾，恭人夙夜祝北斗自代，啖茹衣單，三厯寒暑，朝夕上執饋，數進必鮮，下至厠褕浣濯，不以委諸婢。制有曰：茂昭孝敬，存于勤儉，茲其槩已。余既已為贈公太淑人志銘，不忘先役，今重得以具列如此。贈侍郎公諱某，太淑人姓郭氏，侍郎公名某。淑人生四子八女，今惟一女存，適陜西布政司叅議張嵐。次子郡學生志庻，子二女三人，今存者子一曰誥，未聘，女一許聘戶部郎中劉宗岱子某。先是所立宗人子聨，以其父母無別子求去，厚遣之。逾年而誥生，公自以淑人若將不更置繼室者，又所營壙兆本上特典，非防不得擅啓，非封三品不得入也。即百歳後，葬其所出者異壙同兆矣。是又何自榮寵淑人篤以逺也。寜能知百歳而後誥所封，其自出乎？且何遽自三品之凡以淑人乎？乃為銘。銘曰：于以其偶，相夫則友。于以其婦，齊姑則母。堂上兼女，以觀人能。產無常乳，厥宗嗣興。壼政孔從，惟帷斯借。聖徳孔容，啓沃斯迓。特頒防典，躋禮充恩。寜渝令申，大誼是存。帝眷良臣，錫稱曰士。以承諭祭，既多受祉。司空政役，有壙睾如。天子命我，于焉安居。\n80755\t明封太安人潘母趙氏墓誌銘\n80756\t太安人者，趙公玉之女也。既聘于潘，屬翁鐸疾革，暫詣視，鬻藥不起，輒留事承德君，時年十有五歲耳。蓋諸嫂不敢以其少易之。承德君尋報府，為王中使收租東阿、陽谷間，出者率半歲。太安人奉姑李，即無不如承德君在母前。李遇之輒異於諸婦。蓋三十年生三子：子雨，邯鄲令；子震，邑諸生；子霓，行人戶部員外郎。承德君出者率半歲，即三子又無不以事父者，並事太安人，蓋五十年。歲己未，以戶部君封太安人。壬辰，邯鄲君迎養邑中。明年，戶部君左遷汝州，走邯鄲道謁太安人，而太安人某月日卒矣。汝州君復走邯鄲道，與邯鄲君執紼東也。余惟太安人為婦時，十有五歲耳，又暫詣留，猝不及奉無違之訓。承德君又季子，乃使季無夙夜行役之感，是為倚其子於堂下，豈不難哉？蓋五十年，三子者無不以事承德君者，並事母，是兼理夫道也。人情嚴父而怙愛於母，非其道。承德君出者率半歲，何以使三子有今日？又不然，豈其備百行，集眾美，而夫是不宜，子是不令，以為太安人願乎？必不能矣。據邯鄲君狀，太安人性喜施，好聞善言，叱詈不出於梱。正寢之夕，大風仆屏匽。先是，安人見二紫衣女子侍焉，意獨奇之矣。嘗謁壟，值負芻於道，莽然荄也。田者復用銍於巖，問即蹙額稱曰：「語固有之，墾田及青天，斸薪及黃泉。」其好聞善言如此，即漆室之憂國奚擇哉？承德君名相，封戶部主事，先四年卒。檢討殷君有志。太安人生於成化某年三月六日，凡七十四歲。癸亥八月二十有六日，與承德君合葬平山之麓，是為銘。銘曰：「以其夫子於姑，以其子父於夫。維茲壙之永圖。」\n80760\t明故封太安人許氏墓誌銘\n80761\t太安人者，許氏瓊之長女也。其先鳳陽人，徙長興四世，而母方氏生太安人。太安人生十歲，受劉向《列女傳》，觀古圖畫，問知大義，遂善繪事，其工無二。見者謂吳興管夫人以來所未有也。嘗曰：「刺繡制形，圖畫制意。形致欲實，意致欲虛。並伎相發，若輟若起。」父益奇之。年二十，得承德君焉，蓋贅婿也，猶若不欲遂適之。承德君故儒俠，好客，日椎解不視生產。太安人又為父言：「大人幸以兒承事徐君，即里中豪不敢借。我家雖日椎解好客，即所授室弟子與里中豪獻牛酒為旦夕費，未嘗假許氏一錢。徐君丈夫也。」久之，承德君防日益盛，生產日益微。太安人乃日操作供具以為常，至鬻所圖畫佐緩急，而承德君不知其所繇置矣。汝寧君於承德君為季子，暱不令就外傳，稍長猶自授章句，即惰弗忍問也。太安人顧譙讓不少貸，汝寧君亦父事太安人。每夜呻占，則太安人以機杼相濟，膏稱寢。汝寧君嘗言：「比呻占時，聲嘗若從機杼中出者。」汝寧君既舉進士，除刑部主事，以甲寅封承德君及太安人。尋行論淮上，丙辰遷郎中，充江南治獄使者，出便道，兩詣太安人，問所平反活幾何人，必論誦其爰書狀如目前，俯聽仰思，各務有一二語自當而後已，以自快也。汝寧君既再補郡，太安人乃從長興來。亡何，謂曰：「我先不至汀州，今至汝寧矣。誠以郡太守古二千石，祿甚厚，自吾為汝家婦，魚菽才自給，恐居非命所當託，即不任饗，徒以疾為爾憂。若猶是齋廚蕭然，在官與在家同也。」由是為汝寧者數月，而太安人必聞其政，以莫不曰循吏云。屬內考，汝寧君有所中，當左遷解郡歸，逡循不欲行者二年。太安人乃曰：「吾老啖粥耳。汝家故有田一壥苕水上，何至使王長君兄弟遺百金裝，署曰太安人膬之費乎？受之何辭也。」凡以痛若軰落拓不偶，忤俗防謗，無以灑之，若將浼焉，傾身為之也。范孟博何人哉！方今天子聖明，正臣當國，不乘時白見冤狀，而勉圖功名以自效，何以間執慝口？令謂無所復之。汝寧君乃行，至京師六日，改長蘆轉運判官，居三月，移瑞州府同知，且以補郡，而太安人訃至矣。嘉靖四十四年九月二十有一日也，距生弘治元年十月五日，年七十有八。歲某年月日，汝寧君以祔承德君之壙顧渚山下。承德君名東，有大節，能持論，與其家世戚屬並見宗考功臣志中。汝寧君名中行，考功志稱汀州君。志曰：「古賢母性自有之乎？抑因其子以立名跡矣。汝寧君再出治獄，多所平反，然其大者已不得如雋曼倩之用《春秋》斷詔獄，兩至二千石，皆數月罷去。其次者又不得非期自表效，崔子真之在五原，是可曰吾有經術家世儒者哉。太安人誠以二母自視，而計是乎？范母教子，屬方捕逮，乃曰：『吾兒得與李杜齊名，亦復何恨。』語雖怨而不怒，然一何決也。太安人所云乘時自見冤狀，勉圖功名，若曰善惡在我，何與於彼云爾，又何辭氣繾綣不忘，以望子者望之君父，慈而知禮，性自有之矣。」是為銘。銘曰：「豈維夫是躬，亦維予是相。豈維予是荷，亦維予是儀。豈維勞斯厚生，困斯令名，亦維逸斯敗營，捷斯蹪成。何有何亡，義乃服。屢進屢退，道乃復。卓彼明淑，於焉貽谷。」\n80762\t明故封孺人賈母魏氏墓誌銘\n80763\t余為郎蓋與孺人仲子衡同舍故得聞孺人孺人生十嵗處士君於御史君有貺命矣逾年而孺人不幸瞽處士君且將篚采返焉御史君為父封君言彼初固願有家也封君諱瓚孺人卒歸御史君日從容請御史君置妾御史君又固不可時戶部君為御史君兄方置妾京師孺人則復力請御史君復固不可也御史君在武皇帝時九江盜起身攬轡徃破之乾清宮災奉詔言退小人数事守北地又忤武皇帝中貴人而車駕遂不幸北地語在呂太史柟志中孺人一處士女又瞽卒使固不置妾是自孺人賢矣太子少保工部尚書俊孺人王舅也謂御史君古人所難復嘆魏家兒稱為御史君婦也知言哉孺人雖自瞶瞶病乎御史君攜家人宦防數千里外垂上十載非孺人安得無梱內顧也守凖言孺人自鍾美御史君使慮攝一家事諸僕若婢日獻功孺人前如孺人指向徃無不當御史君意即僕若婢或不告孺人行不當御史君意孺人復為譙責是非如見也御史君疾且革屬衡孺人曰是兒弱冠成名矣索筆臥中書進士字簡上授守凖守凖二十歲果偕計防京師凡五上卒為進士除主事比部舎中先是孺人夢受金罏置笥中也窹而生守凖蓋夙昔私竒之矣守凖毎下第來孺人為曰即金罏事不兆可忘而父所授簡上書乎嘉靖丁未就養京師又謂守凖今而後汝母可持而所授而父簡上書徃地下無憾也日數為守凖道御史君進士時一蒼頭挾鹿盧牀前持騎過故人官長身出刺褒中俸錢嗛嗛不飲酒肉客來僦舎內共持一案飲食朝退即讀書終日坐何至如今出入列騶從大箑翳道來呵胠篋吏次且顯者門無歲時賀謁轉相主進為姓名尺籍上使者持之無不如左劵家索醵金高防無詘贏稱貸與之如攜取日交錯戶外為閽者病也銘曰嗚呼孺人匪德爾娛而家愉愉哉匪嗣爾須而宗訏訏哉\n80764\t明孟宜人墓誌銘\n80765\t余蓋自弱冠與許殿卿防狎知孟宜人賢宜人適殿卿七日而封君亡矣比殿卿在郡諸生中又數不第乃宜人力貧支憊荼習蓼備所不堪一無難色退言也殿卿嘗卒業城南山中太宜人念之泣不能寐宜人勞之曰太宜人幸就寢矣夜如何其無乃孟母據機時邪彼方念子自苦也屬長君復啼於襁間索殿卿甚急宜人紿之曰而父且至為而懐果飴啖汝何啼也且勞且紿逹旦矣一日大匱太宜人中昃不能飯宜人乃捐一空筐出易粟上食太宜人如常食閒宜人嘗在蓐太宜人躬為糜至蓐所哺之未竟而淚下出語人曰安有在蓐而日徒糜者宜人聞之愴然為翦中襦結託市數卵以為隣媼遺也其所曲事太宜人者類如此殿卿為諸生不能具衿鞾率宜人染緝防防成之不辯其非衣帛而曵革也殿卿守趙州有裝槖將寘而去者宜人問焉曰某家金用為夀耳因叱之曰奴速負去斷頭矣其御僕從素謹嚴犯無不笞掠於庭者蓋憚於殿卿焉後裝槖家伏辠余實在邢州屬郡推官郟李君聽其獄廪廪於宜人矣無何殿卿調貴州之永寜萬里太宜人宜人為若朝夕殿卿在側者殿卿得以遷徳王府右長史歸凡三嵗太宜人乃卒母子相存宜人力也殿卿長史徳王府勘中官某氏子弟又有裝槖將寘而勿逸者珠珥直千金矣宜人遽曰安用此糞土加諸首豈以為有亷吏未必有亷婦乎徳王府雖里閈萬里矣後殿卿市一珥示宜人宜人曰此大類某氏物何從致之哉然治家人生產其稍入皆手自簿計緡防衡量焉太宜人每取巵酒餉令立盡之矣癸亥殿卿補周王府長史以冝人從明年宜人還濟南尚猶時時傳敕諸婢妾不絶即諸婢妾無不人人若宜人在邸中也還濟南者三年封宜人封宜人若干月而卒隆慶戊辰七月三十日也距生正徳某年月日凡五十有八嵗云子男一人即復郡諸生娶德府儀衛副薛來女女二人一適進士于鯨一適邑諸生李應聘孫男二人宗周娶保定府知府陳輖孫女朝周未聘女五人一適太學生史本子史某一適前進士宜興縣知縣谷繼宗孫谷某余未聘殿卿名邦才周府左長史階朝列大夫宜人郡之徳平人父名某母某氏卜某年月日葬於某山祖兆云志曰余蓋自弱冠與殿卿防狎知孟宜人賢矣奈何宜人之於里閈見謂自健也夫自健之譽實近於悍奈何里閈之於宜人見謂自健也夫力貧支憊荼習蓼備所不堪一無難色退言冝人信自健困於捐篚翦結而不變於裝槖千金即不變於裝槖千金而家人稍入簿計緡防百不失一宜人信自健憚於殿鄉諸婢妾人人如在其邸中者宜人信自健然而太宜人臨新婦亦已莊矣至哺糜蓐所而巵酒餉之殿卿禮宜人如賔及其館於甥於髠髦而脫然無疑於愛子又何可謂自健也大誼章章而譽近於悍又奈里閈何殿卿自狀宜人扼腕於蘇季子朱買臣之取絶於其妻也徳宜人深矣然自二子之妻無似耳安有匍匐乞憐後車命載而能糞土千金叱裝槖唯恐其汚已哉何以有功於亷吏也不知其婦視其夫矣何里閈之未有以槩於殿卿哉語曰弓強於彌衣韌於里此殿卿之所由腹悲也是為銘銘曰欲婦是圖視其姑欲妻是孚視其夫大誼用章此焉攸蔵\n80766\t墓表\n80767\t徐給事中墓表\n80768\t公諱易字希文舉嘉靖甲辰進士明年授鄞縣令先是縣以饑饉餓莩載道公至輒大發賑起者萬計夏大旱用璧天井山龍見於雩雨踵公至邑遂以有秋乙巳復大旱乃再雩而雨邑毎火公不憚鬱攸出必直風風以反其氣相感動類如此蓋治賦則具有參伍無產厚薄無不如手劑其槖中民至今無不均之患開萬金湖若干頃築堰東西鄉凡三十二所潴泄唯時邑至今賴之嘗乗城見胔骼赫然在陴下輒屬吏某所樹所為棺塟焉而後去詰朝冡纍纍數十出其地上矣不必盡見其胔骼赫然也繇是旁邑之民來歸者蓋數千戶居則募兵教水戰大儲餉以飬其年或以淵藪逋逃諫阻之弗聽也亡何而海冦作矣人始服其前識云日聽獄常數十牘獄無留繋庭無暴卒嵗厲疫則出因尅期入逮若固在焉性敏捷一經目即更數年不忘以故人不能欺然亦不以欺人其視百姓之害去之如仇讐視敝政如匪澣衣之於體葢三年人無能犯其守者屬嵗歉邑中豪家競相勸輸矣莫不曰庻幾有事效公上乎郡報檄下則自取其償又若謂不敢以小民防勞之使神明令有宿義公卒聽之亦謂不敢以其守妨賙恤之美俗云乆之徴為戶科給事中凡三月而卒於官父某子克敬世廣信之永豐人鄞人薛晨時為郡諸生嘗館於其署所次狀如此余曰萬家之邑精物亦大矣凡以令身自出之也雩而雨火而反風者天邪嵗一歉家相勸効急公上而後食人不自知其使之開萬金湖貽數百年之利流澤無已時即後之君子不以其居常募兵教水戰為迂而益為斥守倭安能輙傅城下也鄞之政備矣以給事中何加焉三月而卒於官美先盡矣乎然未有为今臣而遺力讓賢者也才不持數者哉\n80769\t劉處士墓表\n80770\t處士名紹箕，其先崇陽之南谷人。五世祖曰榮四者，始亡命宜春。榮四生祖才，復如崇陽居。祖才生仲文，仲文生宜黃，宜黃生吉，吉生鐸，處士其第五子也。處士諸兄皆用貲為縣功曹，處士日趨縣，諸兄裝齎之矣。嘗為伯防家宦防蜀中，乃歸不持蜀中一錢，而謂伯彼且謂紹箕廉吏弟，誦義豈有窮時，何更為治裝中金令越境盡也。即令不與伯俱而往他所，緩急又誰恃乎？處士嘗侍疾父鐸所，父鐸所非處士侍不說也。父患苦嗌，不能喘息飲食，下輒出不留，其在診籍中，諸醫藥試多不驗者，處士則從人受禁方，胾玄猨啖之，病旋已也。崇陽故無猨，乃處士走索猨自禱，三日不得猨，刲膚進矣。即三日得猨，南谷去縣中可十里所，處士嘗夜為父往謁醫，道遇雨河漲，即馮河水且滅頂，至乃大木從上流來，處士卒用濟河矣。母李且衰，恃鬻耳，一歲中往來諸子家，率不再三過，獨謂處士乃數見，愈益鮮使母嗜食，不為愛兒所不恤，久慁兒為也。處士為人在儒俠之間，里中少年多時時竊借其名以行。某欲攘其鄰善田，即偽為鄰人券而行錢處士家，願得季布一諾。處士怫然曰：「汝不亦豪，乃以我為，即令我署名其間，我遂直汝哉？」其先胼胝辟草萊，且溉且糞，沾沾曰甌窶拓之，不余穡力，積勞至膏沃，旅亞庤錢鎛計出，俶載如趨仕官所，翹首望納稼期，不啻欲揠苗起，婦子時時行饁田畔，往來見土壤愉悅，無不視若綺錦，惜若肌膂，俛有拾，仰有取，自禳世世勿離農畝也。一旦挾偽券數其齒責收之，當令彼負其耒耜，安從適乎？先是，嫗某亦有田十畝，所屬豪亦欲辟睨有之，及知處士所急者此嫗也，無取也。乃嫗則持券來遺處士，又謝不受矣。處士夙昔好堪輿家，向從蜀中來，唯一相塚書肘後爾。蓋自食伎術行道間，千里傳糈，實不持一錢。處士取胡母生子縉女為程伯驥妻，縉子景韶與余同進士，余為郎，復與同舍比部中，自言已三男子矣。余謂處士無論與里閭浮沈，即能趣人之急而脫於阨，若排難解紛，各厭其意，使邑中豪相高矣。匹婦賂遺，不忍以其身為溝壑，恐彼以我為非人也。得父母而事與不得於父母，孰媮快哉？\n80771\t神道碑\n80772\t明封文林郎山東道監察御史馬公神道碑\n80773\t公諱瓏字聲甫其先真定人元有浙江行省平章政事者家錢塘今葛嶺相傳馬平章遺址者其故第也平章生庸守泉州路卒葬西湖即智果寺東墓也庸生林紹興路通判成浙江行省斷事國初改理問始徙湖州之德清成生震震生禎禎生恆恆生六子最少景暹配姚氏生二子次即公公復徙仁和籍焉蓋馬氏中衰矣先是公在德清困於徭賦而千金殆盡乃鄉里少年益侮之公謂吾寜雄於都防自見耳德清豪易與也暨公兄以曹掾滿歸邑公則屬產於兄脫身徙仁和太孺人外家雖仁和然公自以大丈夫能廢千金之產能致千金之產者也使籍先業而息之豈其雍容哉手足之謂何而又孅兄以為利即依外家何必去徳清無何通政君學乃大起公輒不復厚治生顧聘享經師內交諸友行修將幣一聽通政君所為羔雁纁無不腆焉其自奉苟無匱而已嘉靖丁未通政君舉進士選庻吉士則迎公太孺人京師己酉授御史出按山東則以公歸癸丑公封御史甲寅通政君復迎公太孺人京師戊午遷太僕少卿尋改今官庚申復迎公太孺人南都秋八月太孺人卒復以公歸公歸之日不復有心於世矣謂通政君曰吾再詣京師望宮闕陵寢如在天上以爾韋布之防褎然子大夫後為王吉士讀書玉堂之署著作館閣既而冠柱後立西臺持天下風裁攬轡海岱以臨真定得以案章言百姓疾苦激揚部刺史以下郡邑吏命曰正色抗防之臣三輔之役譽髦如林爼豆邦畿稱文校藝以慰樂育之心思服自近始一何雄也以吾擁乎爾而再詣京師躬饗其盛何必自其身致之始爾為我約四方諸長者朝夕與防及再詣京師其子各以出補若罷去一時諸長者視昔不能十之三又何論未若爾之有顯庸尋以卿貳待年南都用儲大體國家之寵靈爾者吾所豈欲但金陵之勝哉始吾為爾行修將幣羔雁纁唯腆里閈少年方姍笑我實謂爾於今日有不可知者耳自爾有今日吾豈忘之哉凡七年而公卒丁卯三月二十七日也年七十有八嵗公配即張太孺人二子長即通政君三才娶賈氏封孺人次三綱太學生娶陳氏繼娶張氏女一早卒孫男三曰應華亦太學生娶禮部尚書髙公儀女曰應防殤通政君出曰耆孫三綱出也孫女四通政君出者適諸生許三經官生髙循學三綱出者適諸生沈渭徐守圭曽孫女一曰鳯娥公事兄既謹女兄胡少恤公孤公尢徳之及通政君貴命之曰願爾事伯猶父事姑猶母也初公之伯景昌者以進士為大理評事謂公曰是當後我評事公沒而族人訟焉公不為後也族人爭分其財公獨載其主而時祀之以為常公為次壻於張其長女贅者輒背去公代為養而卒葬之其厚倫理篤恩義出於天性類如此至其足不蹈公府口不譚貨利負悼俗之懐抱拯物之具而有不必施焉君子難之矣表曰今之君子不階先業動廢千金焦勞中興自奉菲劣腆於修幣課子起家歴厥華要以守卿貳此方其三命而於車上儛時也不挾郡邑大夫謬恭以為尊重而間執少年姍笑者即計田宅明積著作為焦勞菲劣得志而為之何所不至矣又不然悼俗之懐與拯物之具為郡邑大夫上便冝言行事如蓋公郡邑大夫將請燕閒而不可得躬致千金子孫息之孰大卿貳乗此不權坐失觀變之術今之君子吾見亦罕矣而足不蹈公府口不譚貨利乎三防兩都躬饗其盛為名髙耳今之君子其矯者以小嫌為解而辭不就不謂可以肺腑相示卒令其子不得承驩顔安其職於外如此又安能不復有心於世哉有子而有心於世有子而不復有心於世出處之大誼乎銘曰平章之胄聞人代興臬曹避役而公是膺脫身更造載遷武林不階先業積著千金有子納言兆光潛徳踐華據要激揚淑慝三防二京締延長者杖屨衣冠遙集闕下寵靈王國諸父攸同行修將幣伊孰之功旋息里閈世相與忘防曠自引曰恬是常遏響賜命絶跡偃室蹈則倫理譚則經術悼俗斯深拯物孔備燕翼用成奚其躬致以貽有谷亦庻敦仁於焉起家卿貳之臣昔在屬吏忝茲大藩採風故老樹茲九原\n80774\t行状\n80775\t亡妻徐恭人狀\n80776\t亡妻恭人徐公宣之仲女，徐公家本藩國列校防也。嘉靖歲庚寅，以適余，衿縭不具。明年，余補郡諸生，有宅一區，太恭人遞遷而翦其餘以糊口者三，盡則杯棬甌合細靡錠拊，鬻諸市朝，售焉饔，夕售焉，餐無常飽矣。恭人佐太恭人，賃縫井臼，宴然箕帚不滿隅，防一壁焬一灶，歷寒暑者數年，無躁容。丁酉，余既廩諸生間，恭人嗛嗛猶若不能適，晦朔所授弟子束修以上，上太恭人，雖徹必劑以復進。始余與廬州別駕郭君為諸生，同筆研，嘗過余而止之飯，恭人莝簾以防也，前肅惟謹，郭君察之，假擔薪。庚子，余舉於鄉，明年置妾蔡。甲辰，第進士，恭人隨侍太恭人京邸。明年疾，予告，隨侍太恭人歸濟南。丙午，起家，復隨侍太恭人京邸。丁未，授刑部主事，三年封安人，尋陞員外郎。明年，遷郎中。明年，復隨侍太恭人歸濟南。癸丑，出為順德府知府，恭人自濟南隨侍太恭人之郡。余丙辰上績，得封恭人，尋擢陝西按察司提學副使。戊午，復疾，投劾歸濟南，則恭人再擁新婦侍太恭人矣。越在田間凡十年，隆慶改元，聖天子覃恩遺佚，諫議之臣交章大薦，海內二十有二人與焉，而余以一執臬吏，自惟不佞，方願與恭人終俱隱之誼，乃七月二十四日卒於正寢。嗚呼，敢狀之長者哉！恭人生五十四年乎，人朴耳，太恭人雖莊臨之，然年已七十有二，恭人猶尚踧踖若失太恭人意，葸葸然自訟，本辟之而反及之，命邪？性溺愛，必躬視子之飯，必飯子而後食，即食必祝艾家姑，舉火乎蓋白首呴哺，不恤其子之近若餍而益勸，不知其不敢為飺，乃五十輒自老，雖狎必防門，與余語妾言事，必直致其辭，不敢以諷，然後應，一與之嫌，終身督過不少假云。嗚呼，妻欲惠乎，惠斯惠，御之孰與置人朴於室之相忘也。孟德曜綺縞粉墨，嘗試梁鴻以觀其志，七日不答，乃出椎布於懷中，何其惠也。然作使伯鸞偃蹇已甚，鴻何能相忘於此，即舉案莫敢仰視，猶之儀耳，恭人豈獨為勝邪？無乃黙黙低頭就之乎？蓋德曜有憂患之心矣。恭人子二人，曰駒，郡諸生，先娶曹氏女，繼娶山西應州知州馬應奎氏女，曰采女，一人適歲貢生艾濟氏子芹。又子一人，曰馴，妾盧氏出也。駒生子二，一曰鳳翔，聘鄉進士于鯨氏女，一曰鹿齡，未聘，女一許邑諸生王見賓子衡。外孫一人，曰維高。采與鳳翔先後殤，卜是年十月四日，葬郡城西北馬鞍山之東陽祖兆南若干步。\n80777\t祭文\n80778\t祭三原王公文\n80779\t嗚呼不天下以仁而孰與為大臣不天下以度而孰與為大人方公之守維揚也饑饉薦臻溝壑斯民爰發廩庾不竢報章恫瘝者身蓋已汲長孺之倫以及拊循東南大水凶嵗眾望翕然庻蠲賦稅公乃獨持其義而軍國是計隂以免者十數郡而不億其麗乃闢三塘勺陂與繼川不為沴是乃仁術遵周之制矣又公之起防陽也大盜未夷荆棘王師爰獲渠魁搗其巢穴脇從罔治實維龔渤海是儀以至開府滇中獞獠興亂閹豎作鎮誅求珍玩公乃匪敵是求而貪婪是按他莫敢問而持憲斯憚乃沒郭英王敬用竄奸不至蔓是稱肅僚維周之翰矣林俊下獄於永昌寺也則自以其身之去就而廷爭乎極言敢諌之士秦紘罷斥於安逺侯也則身以其國之是非而力挽其甄淑別慝之風社稷之士知無不言直聲動天下何未免於好名之議也君子之心為而不有用舍隨物化亦唯恃乎大道之為公秉銓孝宗之朝大注明良之眷志在防竒舉而能先耿鉅鹿李襄城張莊簡彭惠安何旴江周太原清節弘猷維時之彥豐芑數世之所培植海內善類之所推薦同陞要地頽俗丕變庻元凱之可逢雖異官而同撰懼瓦石之相含精題才而不援帝曰尚書元氣北斗實維阿衡冡茲群后何必宻勿陟降左右奏爾訏謨無不自牖其知遇以隆其業為以久何二三執政而莠言自口豈不仁者之未逺而孤立之難乎後哉亦惟止競雖人主之近戚而恩有所不能私亦惟黨正雖宰相之仇讐而權有所不能施及至藩郡奉職無狀又未嘗不引咎以為辭某邦士是式髙山則仰詢諸故舊百蠻是長凡九閱月而防二十上鬱鬱重臣不可為象祗役天官心折前修簿考中正管彼九流尚論天造而此其好逑畨畨元老誰適與謀是故先臣李獻吉有言居則岳屹動則雷擊三原出忠良外植大事斧斷小細海畜帷幄佞幸請劒必殛斯其存亡禍福臨乎其前而已凜然有不可犯之色矣蔡介夫亦謂公本治易涉獵群籍學問益人垂老不寘侍講經筵體履特異先未有事安生忿懥斯其性與天道觀乎其深而已淵然立時出之地矣而況歴侍五朝天下跂足而望元老燕翼八座後進扼腕而言世家美周召於當代謂唐虞其未遐也\n80780\t祭韓公邦竒文\n80781\t維公既持豐采亦崇經術大節屹然髙名茂實蚤除銓曹讒殄是堲陟明于朝黜幽于室地震陳言極時得失乃謫平陽才浮于秩大獄既訊藩王廸吉擢僉大臬愈多異政鉏強洗寃浙風用競奏罷四府宦豎斂手亡何詔繫不理者口顛沛必仁皇孚盈缶既歸杜門彌興孝友大同之變畔者什九公防冀北叱馭而走談笑賊庭元兇授首反側以安驅此群醜是時冀北便宜可否萬夫一身彼其何有雖才應猝氣亦足徴帝嘉武功再涉中丞總憲上谷戎狄是膺利用禦虜則莫敢承改督三晉愈嚴備邉圗上要害于深于堅兩移亞卿執徳罔愆惟允勅法惟明薦賢尋以髙第召主南臺掌大司馬軍國是材屢建大議稱是良哉既乞骸骨著述益精胡天不弔失此老成某仰止匪今懿厥前修撫填西郊文獻是求徒論出處之大較而景餘烈以為休何斯人殄瘁逝者如流也\n80782\t祭監察御史陶公文\n80783\t克承家學師友孔懐蚤以二戴徃與計偕射防甲科官屬司冦乃遷臺中淑問愈茂出視牧政無邪者思君子之馬既閑且馳有此冀方邦畿千里帝曰都哉于按斯止大惠乃心逹聰辟明耳目是寄國紀用清夫何惟躬用瘁殁厥王事匪諫靡行天奪之植豈湮蜚聲錫仲之光持憲于庭譽髦于鄉矣其在某等永惟不恌愈貞百度才飬下吏伊教匪怒莫不俟其嘉猷入告膏澤薦臻也今能不于邑求言之朝與望治者之人邪\n80784\t祭王侍御文\n80785\t維公法家自至憲體是宜識爰髙朗度亦委蛇曷激曷掦具依具違誼之道著時之道防某昔領督學課藝慶陽公實為理載錫之光施于陳臬式刑用成我躬不閱自貽令名帝既徵止入補西臺持重者徳應猝者才于浙之役海邦孔懐西蕩巨冦三郡以偕猥予不敏起諸田間載託屬吏臨之則閑及期而代惠我好音乃竢來賀遂慰遐心前修豈匹大儒是參為王誦之云胡則堪豈不篤舊庻新是圖凡霑防列敢蹈非夫目為卓越誰適可居不恤有衆厥遇何如曷私于室而寘于朝宛其逝矣示民不恌大校于館大錄于曹食少事煩自罔告勞某言恭朝夕傾注良殷載色載語倐見倐聞其知不二其人則存庶膺遣奠國士之恩\n80786\t與殷正夫祭張先生潭文\n80787\t蓋先生齗齗自將經禮三百曲禮三千曰古是常循循自推成人有德小子有造吾黨與裁嗚呼世方猖披誰者章甫眾乃恣睢我焉執矩不知繪事後素赤子大人防正於聖功覺先於天民如有用者周官以往惟可語也性命而上龍也少孤且貧未嘗無誨機憤自動困不復廢故今猶夢寐其側誦習敬業如楚在背儋也通家舊好道尊情愛毀齒就外灑掃應對故今猶務求厥初模範是因壯行未艾嗚呼先生遂使接跡朝廷之間以縱觀百官之富而追思乎比肩函丈之地巋然宗廟之美獨存愈嘆一時身親受業之人未嘗非齊魯之彥而顧瞻乎合志同方之士靡然江河之趨莫援龍惟憲之司儋惟詞之垣民生於三均茲為義師勞功半益著其恩雖搢紳布列海內之才未量而逕庭自愛天下之事可論信乎問為邦焉入乎其室其名世者出乎其門矣嗚呼哲人既萎來者之悲又安能無喟然於君子不匱而逝者如斯哉\n80788\t祭外兄郭大器文\n80789\t于惟茂祖，蚤譽孔彰。舉槖中路，千金者裝。守以待客，不取其償。是用髙誼，作賓于鄉。齒惟三十，庻老雁行。在昔先君，締好不忘。實為館甥，克開厥祥。矯矯諸父，駢跡宮牆。大器廸訓，亦既升堂。任俠耿介，豪聞一方。博奕是賢，修業而息。爭道滋恭，既饒用徳。中嵗肯搆，恢復愈力。比隣宦豎，並兼蠶食。雖速我訟，百折莫抑。其徒造佞，詭以為期。躬詣其庭，輒抗其儀。彼乃挾衆，窘辱見持。惡聲必反，危坐不疑。羣小吐剛，益穢其辭。務挑厥怒，心面夷。乃嗾父捽，體無完肌。左右慮變，相顧詾詾。計罔所出，或誘或恐。覬我引謝，釋愧買重。罵詈益奮，神色益聳。思挫一毫，等之弗勇。曰爾遺莩，禍不旋踵。氣盡語絶，舁尸而出。其貲尚裂，其身未屈。名動藩王，治獄私室。既殛仇讐，脇從罔逸。我則不貲，彼亦是防。可以不寃，勿謂非質。小懲大誡，餘黨自失。古齊烈士，崇聲畧實。維賓卑聚，千載同匹。嗚呼哀哉，靈其與悉矣。\n80790\t祭尹商衡文\n80791\t曰世之論人者無亦僻哉臧否何常顯晦徒跡華狃習有實匪覈爾其情隱可原事防足繹豈無恃良友之殊知而遂使遺徳之蚤斁彼乃轂擊負入充棟劵積左賄使氣揮金廢籍捐賢溺愚脫然若釋營一意而務就傾千緡以勿惜苟睚眦之與值雖多怨而放獲締好閥閱聨姻郡伯邦旅稱鉅邑豪避席交不和衷漠焉楚貊勢重臨而益厲驕防施而廣隙故謔衆以倨辭呶羣俠而取懌獨義屈於國士而色動乎偉防雖褐博而抗言亦振衣而引謫此夫亦馭富玩貴取順辟逆才有所不挫性有所不廹者邪余見其奉身宴安鴆毒匪阨疾剝及虜蹙不至額置心曠瓠落自斥垂成遽棄中道女畫則已視紛俗如汚已以生寄為旅客矣雖稟資之或偏已黙合君子之志適則豈不與彼身為物累心為形役戚然若不終日徨然若不得所索者懸隔乎
80842\t都御史朱公居東遺愛巻引\n80843\t稱遺愛何為也為都御史朱公也其稱居東何也昔者周公居東東人居焉不繫之周也公既入為大司空山東之人猶私焉不繫之司空得稱居東也始公之居山東則濟南之搢紳先生若郡邑弟子莫不曰我未見按察如公者今安得乆居此也既而莫不曰我未見布政如公者今安得乆居此也既而莫不曰吾未見都御史如公者今安得乆居此也凡五年是稱遺愛也周公之詩有之是以有衮衣兮無以我公歸兮無使我心悲兮周公東人之遺愛也又曰伐柯伐柯其則不逺我遘之子籩豆有踐周公遺愛東人者也何言乎遺愛東人也書曰汝陳時臬勿庸以次又曰以藩王室綏乃厥位是周公所命也而必以丕惟耉成而必以率由典常何也所以遺愛東人者也之子不遘籩豆斯逺非周公之材之美已奈何佑乃辟廵侯甸撫萬邦永康惟無斁也無斁為言遺愛也公為按察務棐彛而不必於用訖公為布政務正供而不必於用惠猶日存諸搢紳先生而進郡邑弟子與論焉曰得無失廸知之士然後舉郡邑而顓治之靡保匪蕃靡釐匪臬猶曰今為得若在昔無斁乎是都御史朱公也濟南朱先生弟子故齗齗自信自勸以急公家之誼而後朝食也雖無耉成尚有典常是為習公公以習諸先生弟子者亦具是矣何患乎不得乆居此也不然於搢紳先生望而拒之視郡邑弟子不可使不遜斯未能有先以為百姓望者雖今貌祀亦於是有未致也豈獨以衮衣哉古之大臣官無間地澤無間時施無間人其為遺愛備矣濟南搢紳先生若郡邑弟子得朝夕公而事焉跡詩書以周公跡公以詩書得稱居東也然不繫之司空而繫之都御史者以嘗不以未以遘不以歸以習不以異勿諱乎其私之也不然詠歌之無從公奚取焉\n80844\t青州杜公家邦迓慶巻引\n80845\t蓋公為青州四年于今矣。所臨諸令長，時時各舉所為縣者狀，人職相得也。所移牒若條為記，惻然奉宣恩澤，使百姓咸知有明詔。諸令長亦既傳相勸課，惟恐詣曹對簿，負太守共理効者。而百姓恥逋租稅，遜於徭役，誼相屬，分相親，若家人父子一堂之上，四年如一日。而治行稱長者，四境之內，雞犬相聞，鳴加和，吠加應也。而謂無以致家大人之教，惴焉不欲以治行自引。諸令長愈益勸課，百姓愈益彊於租役。監司御史中丞臺交相勞也，而薦書攟至，且以遷行。猶之謂無以致家大人之教也。是年太公年蓋八十云。公且計以遷行，將便道謁太公稱夀，一堂之上，而無以致其教，奈何為治行矣。然公不言也。先是迎太公青州，而太公問為青州，公亦不言也。然太公已見公御無長物，事無長時，私自喜之，謂公曰：「吾徃見爾大父為龍江驛，至為按察使，覆大獄而不難於反郡太守。征蠻之役，幕府交檄從軍，自蘭谿功曹舉五十金裝畀諸亡者。御豈欲有長物，事豈欲有長時乎？吾不謂乃得見爾大父於子也。」信斯言也，公蓋四年不忘家大人之教於此。諸令長勸課，百姓勿失其租役，太公不知也。然而察亷諸令長，其自防以不取，如將不啻亡者裝，交錯就檄，獨賢載路，不遑暇食，猶為守臣四年於此。且以遷行，更念諸為縣新故無常，令長者人職或不相得。吾所移牒若條為記，法度具是，相縁為奸，動必廢格，吾豈敢知之哉？問闾邱先生有後乎？何為至今不祀也？闾邱先生者，嘗見齊宣王而稱選良吏，平法度，臣得夀矣者，其人也。賜無租役，不謝焉。租稅者，所以自存其業；徭役者，所以自存其身。而命縣於吏，幸而賜之，復以非法度不可為乆也。選良吏以平法度，斯租稅正而徭役均，百姓享數百年之利，無窮時。此不二千石所恃以為聖天子圖共理，而致家大人之教者哉？始龍江公為太守，覆獄而畀亡者金，以貽太公。而公更欲以良吏法度行青州數百年之利，以致家大人。其計可以為乆，即紀以八十，不與焉，意在諸令長不言也。乃諸令長以有言，而余識之如此。\n80846\t答濟南父老報殷太史文\n80847\t正夫既授檢討者八年矣，嵗丁巳乃防以郭太孺人歸濟南。濟南父老相與以弟子請曰：「檢討家自曽大父衡為永平郡文學，徴授徳莊王經誼。永平後進皆從文學，徳邸中及王之國，蓋天子賜璽書勞焉。大父畯既省試，則河南許襄毅公以荘敏、文簡二公從。其在太學，又如劉大司馬龍、大中丞防兄弟，徒衆尤盛，知名者也。至今諸齊言禮者，無不自出殷氏矣。檢討家世傳業，稱山東大師。今幸詣家，願以相累，豈無意乎吾黨小子哉？」正夫常稱學廢推讓未遑，乃不得已於父老而許之，為受徒數人。屬太孺人捐館舍，積至數十人，攝衰臨藝。是嵗省試，得中鵠繼宗禹者三人，次年傑一謨者二人。顧濟南諸生，則業謂禮經多不受，受它經。正夫各為持論如其家，家不能難，然亦咸得以舉大誼。如是者五年餘，晩以駒事正夫，問詩數篇，所受經即嘗聞之張先生所者。葢正夫結髪與余事同郡張先生數年，以家世故即更它受禮云。明年，正夫起家以其官入説經學裕王府中矣。父老則相與請余曰：「二三弟子安從卒業乎？即中廢，何以報檢討也？」余曰：「父老安從知檢討之相為二三弟子者，不愈益亡已時。國家設科射防，二三弟子視以為祿利之路則然矣，莫不以朝受學弟子員，即夕効髙第取右試官耳。吾業既與恬然為此，而又勸使勿亟，其孰信焉？故使二三弟子受學，身自致當世，吾猶人也。効髙第取右試官，予安能知之？即因以長躁進之心，傷揖遜之美，有寜中廢報我而已。一以躁進使自致當世，何不至也？畔師孰甚焉。吾所願其大者，受經學如漢諸大師家；次者即若許氏、劉氏諸兄弟，以不忝家世。吾豈願此於二三弟子哉？檢討且八年，亦旦夕遷耳。又方今文章之臣，斂然在奧突之間，簟席之上，不次當御，以儒宗居宰相位，一何醖藉。此豈不夙夜在公之義，而五年於家，猶曰今朝廷大儒骨鯁，白首耆艾，魁壘之士，論議通古今，喟然動衆心，憂國如饑渇者，何限？吾幸得請歸，與二三弟子相訓故，説經誼以増益不能，防息卒業，庶有用我徃以是矣。此自父老所見，二三弟子雖亟自致以效父老，然有不可知，則以檢討身為揖遜，猶未失為是也。身為揖遜，而後乃今儼然總五經之眇論，鄉唐虞之閎道，以陳於王前，以為聖天子主器者重，以惑動二三弟子，若難而縣之，而實使自得之。其相為豈有已時？用意至深，父老安從知之也。在昔有漢，既以成為淮陽中尉，而孔次孺尋以詹事遷霸。世大儒忌爵大過，懼徳不堪，又何推譲？君子猶之可以受而致安之，無得不得，由是矣。聖天子方日隆敬承之緒，以有事燕貽天下，自主器所有，宰相自儒臣所為，正夫奚敢見焉？而可無用推譲，即朝廷用檢討意，初不出此。然正夫幸已備侍從，守師傅，猶且推讓不敢自見，二三弟子身將愈益勸，豈為中廢無報乎？父老幸歸報二三弟子也。」\n80848\t為太恭人乞言文\n80849\t不肖年九嵗為迪功君遺孤，太恭人年二十有八嵗，襁抱二弱弟，稱未亡人。祖母楊防於前，子憂不肖暨二弱弟長，則當薄其產數不予，太恭人志也。太恭人即傾籯中一勿問之，唯朝夕糊饘粥是命，曰：「彼豈謂未亡人重捐生，即不忍此二三子貿貿食嗟來食，相與僕僕轉溝壑也。地下有言，此二三子安在哉？未亡人其尚有辭矢靡慝，唯二三子焉依。」祖母楊持太恭人愈益亟，顧若新婦，太恭人亦愈益肅。祖母楊病癰且潰，太夫人溽暑身自浣湔，傅藥底革而豫，宗黨無不難者，蓋八年。不肖知敬業事諸君子，然恒以戞羮失諸君子，太恭人嘆曰：「爾何與仲多哉？即厭髠如何異也。」先是有誚不肖不能力穡服賈者，兄嫂意難乆居矣，遂廢箸出，各僦別舍。太恭人所分貲僅支朝夕，母子相哺也。取濟西田自濼水，用易岱畆，元年三什租，季年乃什租。太恭人泣曰：「吾寡且不有秋，何賴哉？」因貸息沒入富農，遷廬學宮傍，屬不肖壹讀廸功君書，伏臘行經師修，脫簮珥取給焉。不肖竒蹇罔所掄録，又家徒四壁立，太恭人困於女紅，最辱洴澼，勿恤為之，指手至胝，率日一飵，即再飱必鮮鮑。二弱弟在窮閻，與傭保雜作，自賣奉菽水，蓋七年。不肖乃下帷授毛氏詩，稍稍致糈飬，比既稟有儋石儲，太恭人已戒令從防士貧者覿勿用篚矣。二弱弟固猶曠不有室，里婦約結縭者竊隣窺之，莫不中輟採謝絶，謂何可棄女於是也。庚子，不肖始應郡舉，甲辰詣對防，以第次晩得補司冦諸郎，時與二弱弟撫諸孫稱觴堂上，太恭人言夙昔事，未嘗不輒泣下罷酒也，無以二三子不易至今日哉？則唯大君子有賜言。\n80850\t戲為絶謝茂秦書\n80851\t昔逮爾在趙王邸中，王帷婦人而笑之，爾猶能涉漳河也，則之長安，在大長公主家，又不負一蒯緱劒，令主家監先亟斷席與爾別坐，家監乃置惡齧馬爾邸中，輒怒馬使踶於庭，踐溺沃爾冠，亡何又遷爾於傳舍，使與騎奴同食，傳舍長三投爾屨於戸外，豈其愛士而執襪以防居朞年，傳舍長遷爾於僦舍，舍人責爾償僦也，若若使爾在我之他境，我何知焉，告者曰有君子而躁視事左右必得志，然吾憚其為人也，則爾既已謁我門下三日矣，我躬授爾簡，坐爾上客，寵靈爾以薦紳先生，出爾否心，蕩爾穢疾，元美偃蹇，我實屬爾時，爾實有豕心，不詢干我，非其族類，未同而言，延頸貴人，傾蓋為故，自言多顯者交，平生足矣，二三兄弟將防間之，我用恐懼貽爾盧生，防爾義門，不以所惡廢鄉，綏靜二三兄弟，爾乃克還無害，是我有大造於爾也，不佞官臣，以敝邑在爾之宇下，不治執訊，爾為不弔，防履敝邑，不入見長者，我先匹夫，爾實要我，辱我臺人，殄置我不腆之幣於塗，張脈僨興，眥翳俱裂，曰昔在長安邸中，殊厭貴人，曽爾一守臣也，爾何乃去趙王邸中，既已釋憾於我，我以二三兄弟之故，猶願不忘舊勲於爾，爾且以敝邑之頑民，行而即長安貴人謀我，天誘其，元美弗二，爾是以不克逞志於我，敝邑褊小，我用疲於奔命，屬且夜逸，爾利吾失國，徼福於二三兄弟，曰若不得請，猶有令名與其及也，我其敢必有功，願以間執讒慝之口，我從事獨賢，則是爾之詒我肄也，我與元美狎主二三兄弟之盟乆矣，爾猶是櫜鞬鞭弭在左右，與呉生徐生周旋中原，不能一矢相加遺，我是以大不列爾於二三兄弟，爾亦悔過之，延使以命我曰同好棄惡，復修舊徳，我尚猶未懌，是以不報爾，又不祥惡聲滋至，我祗役大行，稱詩二三兄弟，其在二三兄弟則同心之賦，而亦爾所不能為妬口者，爾有二心於呉生，曰稱詩如此，他何用糞土為，呉生固甚憎爾，是用告我，元美惡爾之二三其徳，亦來告我，曰君子不得志於稱詩，女則使然，今日之事，我為政，昊天上帝，虞九歌，周二雅，余雖與于鱗出入，余惟利是視，不佞惡其無成徳，是用宣之以懲不一二三兄弟，備聞此言，是用痛心疾首，二憾徃矣，不腆敝賦，一聼客之所為，唯好是求，爾若惠顧二三兄弟，無敢徼亂，則我之願也，爾若不施大惠，于鱗不佞，二三兄弟愛才久矣，豈其使一君子肆於二三兄弟之上，以從其滛而防離眤好，棄天地之性，必不然矣，敢盡布之執事，俾執事實圗利之。\n80852\t擬秦昭王遺齊湣王書謀伐宋\n80853\t秦昭王使人於齊湣王曰：「宋王無道，為木人以象寡人，射其面。寡人地絕兵遠，不能攻也。王苟能破宋有之，寡人如自得之。」蓋寡人使使者間宋所為，曰：「有之，宋可伐矣。」見祥不為祥，乃為禍先。是有雀生於城之陬，偃使史占之，曰：「小而生巨，必霸天下。」則偃喜，滅滕伐薛，東敗王，取五城，南敗楚，取淮北之地三百里，西敗魏軍，乃愈自信，欲霸之速成，築防臺於宮中，鴟夷血縣之，自著甲冑，從下射之，血墜流地，命曰射天。其佞臣田不禋賀之曰：「王之賢過湯武矣。湯武勝人，今王勝天，賢不可加矣。」偃大說，既作千鍾之縣，遂鑄諸侯之象，使侍屏偃屬寡人象，且成曹商自敝邑來，言寡人方召醫破癰潰痤也。偃乃更命工加寡人癰痤於面，既成，謂之曰：「既微且尰，爾居徒幾何？吾為其象人而用之也。」指大王之象以示其臣唐鞅曰：「此冠側注者，負海過頥，豕視其象不仁，不知彼何所食，乃帶益三副如此。」於是展魏哀王之臂以彈其鼻，曰：「爾赫之子哉！望之不似人君也。」哀王之臂急而汰於韓襄王之肘，曰：「倉也，何乃為人所搏，不愛顰笑乎？」乃移使去韓王咫，曰：「此豈若等用肘足之時？」復展其臂彈之，曰：「今視子之鼻間栩栩然矣，何得更挈狗馬西走？王豈猶以秦為王交？乃今且不得躍吾冶中。」展韓王左臂曰：「汝欲有天下，右手攫之則廢此左手。」又展右臂曰：「左手攫之則廢此右手。君將攫之乎？」所為趙武靈王之象，黑龍而鳥噣，鬢麋髭，大膺大胸，冠術氏冠，差池迤邐，五采四重，貝帶翿，黃金師比，綬不著紱，綴以絲禭，命曰伉王，惟肖揜鼻而過楚懷王，曰：「此柱後惠文冠者，始亦為從長至函谷關，然無奈其以淮北之地三百里效我也。寡人亦似惡聞王之臭也。昔者岐陽之遇，爾為荊蠻，置茅蕝，設望表，與鮮牟守燎，故不與盟。今其坐之堂下。」次至燕昭王，曰：「是危欲為朱均者，偃聞相人於師，敦面而土色者，忍丑，爾其忘齊之虜爾父乎？其玩寡人，大王與五諸侯無異，鼗鼔一日。」倪侯請曰：「魯衛中山，雖則鞭棰可使，然亦泗上諸侯也，即折鉤之啄，足以為之，何可不使備下執事？」乃復為魯平公，工不得其象以請倪侯，曰：「亦果解其冠，令王可溺耳。」為衛嗣君，命曰：「小侯何為籧篨，至今不殄也？日者趙氏襲衛，爾跣行求救於魏，今其勿令加舄。」至中山君，曰：「此其準頞權衡，犀角偃月，不若其姬隂簡美也。」又為西周武王、東周惠公，而金不足，宋人夜拍東冡，出文公之鼎彝，椎而輸偃，偃不知也。亡何，惠盎見偃，曰：「有道於此，使人雖勇，刺之不入，雖有力，擊之不中。」偃乃釋章甫而冠無顏之冠，以示勇，盡置寡人大王十二諸侯之象於庭，懸鴟夷血於其上而射之，血下漸大王象，盡殷則笑曰：「吾聞博昌千乘之間，雨血沾衣，豈天有意乎？王之為人也，大王象僵於台下。」偃曰：「捽之，曰：『尚佯僵邪？昔蘇代言齊王長主也，有二毛矣，先王不禽二毛，豈謂爾哉？』血亦漸主父偃以蔑其口，曰：『視爾相法，當餓死，今姑血食哉。此孰與雀鷇美？』關弓以向楚懷王，指其股曰：『吾將射此以報於之役，不能如呂錡集矢爾目也。』遂召倪侯，命群臣以矢，曰：『此十二諸侯者，各令面夷矣。』群臣乃各射偃之所鄉，三發寡人不中，王自往面樹之，寡人象仆於台下，則轉巨石以撞其足，曰：『西垂大夫，吾當復絕爾臏矣。』趣使出木人射其面，飲羽木人者，即前所為寡人也。」已而唐鞅進謂偃曰：「昭襄無道，命齊搆我，皆其臣樗里疾之謀，臣已命工為樗里疾血鴟夷加於其頸，以象其瘿，鞅請以一矢踣之，無敢辱命。」偃大喜，至則自射之，中其頸，鴟夷血出如霤。大宰戴驩、國老薛居州，諫臣也，以諫偃曰：「王欲行王政，即身屬櫜鞬，遇茲十二諸侯者於中原之上而主盟之，可矣，安用終日與桃梗俑人鬥而曰我必勝之乎？」偃大怒，罵之曰：「子罕之後，有睅其目，皤其腹者，如爾於此哉！一薛居州，其如宋王何？」關弓向之，二子趣走。唐鞅既自及，偃淫於酒婦人，愈甚，室中有呼萬歲者，堂上盡應，堂上已應，堂下盡應，門外庭中聞之，莫敢不應。一日登防澤之臺，見朝涉者鍥其脛矣，而傴者至，使人止傴者，曰：「是其脰肩肩，何為者哉？」置之防臺之下，使以鼻承血，失之，怒而剖其背矣。宋人大駭，而墨子所設守宋之備盡廢。王速出令，是於之事也。齊王於是率魏與楚往伐之，進兵宋城下，民散城不守，偃自投車上，馳而走，至溫，逃倪侯之館而死。三國盡分其地矣。\n80854\t乞归公移\n80855\t切照本職猥以草茅叨防聖恩擢為進士歴官郎中知府以及今職未嘗不誓以犬馬之勞答稱萬分之一即沒齒不敢自棄於明時者矣奈何瞻依盛世固臣子戀主之至情而諱疾矌官尤臣子不忠之大罪本職不幸賦質羸弱調理失冝到任以來所歴西延平慶等處徃還四千餘里考過府衛州縣生童六十餘處自夏徂秋忽成泄痢以致瘻瘡頓發肛門突腫坐臥俱防下血即多元氣日損醫生任某等投藥將至百帖迄無一效再念本職校閱微能非心力無以自效而頭目昡暈即臨巻必至失常恐開科孔邇求賢大事一有謬誤人材所關命在旦夕實為狼狽合無憐察本職得以殘喘生還仰承聖恩之髙厚即雖終無圗報而感激難忘矣\n80856\t問西安三學諸生防\n80857\t問九則安錯大氣焉舉斡維焉繫隅隈安處谿谷邱陵山川多有何所刑徳何所牝牡厥上左旋下焉取夫右轉清濁攸判夫何墳何衍何得以寜今孰發焉何致以位今孰搰焉何四極之相屬卒其異方雍何傾覆豫何逢長南北順隳孰知其里胡遵跡既化而厥壤爰止廣厚何坼儵忽焉合重夫華嶽匪載匪沓陽伏不出厥出安居隂遁不烝厥烝何如谷洛何闘何神爭明梁山何朽何帝不饗子晉何諌后何庸伯宗何告侯何從氣何以復何所揺政胡臣事是修而代終以慶\n80858\t問華渭諸生防\n80859\t問潼關於殽函其猶重楗也在昔彊秦建瓴山東注如決霤毎一出兵割地效賂有若俯拾山東諸侯合從而來止於一夫成列而進道惡為觧則俛仰之勢異也今天下為家聖天子封域殽函不異宇下山以東何患焉獨以北兵慿陵數入侵上谷北地間而先零諸羌徃徃窺西河玉門塞一旦交困秦人之卒空國出乗障矣即有若徃時大盜嘯聚商洛者竊發其中鼓採金鬻鹽亡命之徒以為有司者難扼潼關而據黃河之津則山東之援不至守武關以分掠漢中諸邑則鄖陽之師不入西北出藍田以犯長安而稱屯灞上雖欲不棄華渭不得也此非王公自失其險而制於人之道乎二三子華渭之間人也其明發念亂乆矣何以告我\n80860\t李淑人大節解\n80861\t中丞霍公大母李年二十餘撫遺孤焉既贈太淑人掩於帝恩其大節無以自逹於上乃中丞狀之曰勤瘁幽苦精白貞純是先大母之徳也余惟八者備矣屹屹乎大節也哉方其夫以永絶若子在抱亟低佪於一徃而藐諸之謂何跂予望之中廢不可知若將棄焉而旋復是顧業以黽勉孰與効以大畢之為成仁也量力計期此伏彼起蓋有日月可處而我之未即安者匍匐拮据不與焉勤矣惟茲孑遺防防在疚疢疾用勚忉怛為勞即庻幾將來瘏痡甚矣而逝者不返終身病之奚必殘形相拒毀體自絶始為慘哉瘁矣壅閼閟侐鼠憂不陽如在晦視聽黝雖猶託於世未亡人耳百爾紛紜藏之地下獨其所為喘息相屬者細若氣微若聲不可以已是重蓄也幽矣可以已則舎生以之不可以已斯生而有所不得舎也難乎其為心矣預防以自困致慮以自危既秀方實植防壯長有不在我者而志毎窮焉以徼惠逝者拂亂煩寃此荼毒苦矣立孤難於殉葬善後優於捐軀二倫是經大義以辨非託於難以竊便非假於優以茍存夫婦母子無遺憾焉精矣蓋亦其質固有之既自不飾亦自不渝不然捐軀殉葬本以為潔而益示其華猶曰物采非素以為行也光昭有家冺於無迹猶曰倫足以竊便義足以茍存云爾恬淡是常不以作色白矣據其所不得於舎生之心與其毎窮焉之志如天地定分之不可易如山河定位之不可移殉葬自竒立孤自正溝瀆之諒匹婦一朝舉之矣又不然非其性也勤瘁不將以損之幽苦不將以撓之乎貞矣激於始絶而衰於已事與操具而身亡均之失其半也此夫各成其信非以為名而意自愜不觧於慈非以為功而理自全故至於今無間然矣豈其習而便豈其守而存率之自是自致厥美不遺純矣屹屹乎大節也哉喘息相屬命脈以文神明之胄後世必復余猶及見中丞為御史時主課天下郡國上計吏風裁卓然自廷尉中丞少司馬司冦徧歴三台大績益著於太淑人有餘烈矣勤瘁幽苦精白貞純具大臣之道焉有味乎其言之也\n80862\t題太恭人圖\n80863\t攀龍家有太恭人四圖先後出示家人其一則相視謂曰豈為太恭人其一則競謂曰當為太恭人其一則不時謂曰是為太恭人也其一則杜氏愷所為圖杜初為圖家人各言所以狀無不曰有所似太恭人者旦而移之第二圖家人又言無不似太恭人者今稱杜氏第二圖而前三圖廢矣乃余以杜初圖似矣及第二圖成即初圖輒復若無所似者由是而知有所似不若無不似者之為工然必相形而後真得焉可以無似無不似而術神矣古賢母所具列列女傳無不善畫者莫能圖何哉漢圖休屠王閼氏於泉宮其子金日磾毎見之涕泣然後去史稱侯篤敬非其似必涕泣之無從非其似必漸衰於毎見非其似必不難於去之何以澘然不能自己輒不得以禁中為解乎余見太恭人初圖蓋儼如也見今圖蓋依如也太恭人稱未亡人四十年孰與侯侍閼氏為羈虜痛哉乃逮今天子賜命服稱太恭人二十年歲七十猶尚良食撫三世膝下其日且未艾彼即七葉之貴何以易余哉是故以余從其依如者而後知杜氏不可以一技論也\n80864\t王氏存笥稿防\n80865\t余觀大宗伯孫公所論祭酒文章法司馬子長氏其然哉今之不能子長文章者曰法自已立矣安在引于繩墨即所用心非不濯濯唯新是圖不知其言終日卒未嘗一語不出於古人而誠無他自異也徒以子長所逡廵不為者彼方且得意為之若是其自異爾奈何欲自掩於博物君子也關中故多文章家即祭酒在著作之庭且三十年為文章其用心寜屬辭比事未成而不敢不引于繩墨也且三十年為文章其用心寕屬辭比事未成而不敢不引于防墨原夫法有所必至天且弗違者乎巧者有餘拙者不足假令祭酒為文章其防辭美事一不得其所置豈楊雄劉向所稱實録者也大宗伯又言祭酒與北地李獻吉氏接跡而起以為祭酒重則是稿也海內學士大夫受而讀之者將益重子長之為文章而引為繩墨宗伯有力矣乃御史鄭公按陜以西諸郡稱采風使者還且奏之則又謂攀龍在左輔有祭酒于文章徃徃紙列國家大典而抵掌談四方疾苦九邊要害奉胡言胡奉倭言倭即欲聞時政不亦輶軒所載者哉乃若其詩則大宗伯所稱李獻吉得其具體矣吾重傷著作者之志因並錄焉攀龍得以具論二公所取祭酒者如此也
81065\t报戚都督\n81066\t維齊在昔蓋多名將云士之談境土之盛者至我尼父莫敢抵齒固矣猶之稱師旅焉亦無敢抵齒於我穰苴孫子者也然兩家區區在二國時獨以解燕罷晉西破楚耳非若今之彊倭轉冦東南數省殆遍唯公建大旗鼓掃清海上大小百戰無不竒捷遂壯皇朝之氣而遙制江廣使諸偏禆得賈餘勇填蕩潢池功不且半天下乎不佞實為諱之想見其為人也辱示新刻觀公行事所施設者閎廓深遠不佞雖未能竟其義恐即司馬法十三篇不能過也足下起閭伍之中而弱冠登壇海上之役籌防明矣是書也政自論其行事所既施設者尤非懸度此何以讓穰苴孫子哉竊聞綏履蓋在吉甫宴喜之秋與汪中丞雅歌相和而王元美雄才篇章交映是為質有其文武焉如不佞越在田間惟公重望錫我桑梓既已竊幸何乃亦復下存用頒篚瑱而注屬如此\n81067\t报戚总戎\n81068\t不佞有浙之役，則我公聲洽於海上，古方叔之壯猷無過焉，未嘗不翹然願一望見顏色矣。詎意假道還朝，披覩長者，驩如平生，不常欵接，謬辱清裁，愈益瞻注。不佞至自拜表，則公之美譽盈庭，英實四達，秋雲髙矣，漠南宴然。近年以来，其在于今，羽檄交馳之時也，獨非大將邪？何公之先聲乃如此。詩云：「征伐玁狁，蠻荊來威。」公威蠻荊而玁狁來威，聖天子在上，簡書非常之遇，乃公輒試輒效，以釋聖天子北顧之憂，而使邉陲被安堵之慶，厥功茂矣。不佞與里閈之勞施，獲再望見顏色，不勝大願，無已則有聞問起居焉，唯是珍攝膺寵，以副凱旋燕喜之祉。\n81069\t与戚元戎\n81070\t有味乎公之言，兵雖稍增而計日可罷者過之，財雖暫益而他日所省者倍焉，其猷一何壯哉。至謂將官廢習技而教流黃鉸造之巧，以為竒貨，中動貴人，遠事漠北，又何痛時如此其切也。然則天下注意我公，而聖天子倚重之者，當奈何。無已，則所謂寕置其身於鑠金銷骨之鄉，不枉其道以求悅，以求事立云爾，斯大忠之定誼矣。我公既在乆之將習服，則自求練卒，卒習善則自求利器，況志存報主者多，其人之為可恃也。防秋別議已有成命，是又我公之揚韜敷畧之時也。邊陲幸甚，里閈寵光在此舉矣。\n81071\t报刘都督\n81072\t始劉將軍之名滿天下不佞願見其人者十年于此矣未嘗不私竊念之挾百戰百勝之功者不免自暴其才而中一朝無辜之謗者不免輒挫其志賢者猶難之也乃不佞以攝海之役執事者儼然辱而臨焉獲承顔色傾蓋如故先施自致不鄙下交由衷之誼披瀝惟謹有孔明集思廣益之風而慷慨以之即過意延欵使不佞繾綣重別緬縷舟中不自知其盡境恍然自失如目前者勿論也不佞既東陌落恬然秋毫不犯登塲大閱復覩紀律森嚴士氣距躍技藝精真可蹈水火艨艟便捷投枚記里槳舵之利折旋如活礟石四興波濤響應削柹樹檄示疑設伏所徴敘瀘弁旄之歩閩粵善游之徒三河挽彊之騎軰相扼捥唯敵是求乃日椎牛行犒而帷幄自愛也可暴豈其才可挫豈其志乎天既以虎臣托執事久矣然猶且有激乎宦成之後者動其所必奮堅其所久立云爾大忠完節愈困愈厲而劉將軍之名愈振矣不佞何能賛一辭即有問焉攝海之役不佞所以深覿其美者如此庶取信狂夫以備稱述耳于甚盛徳則奚補焉乃既奉違恍然自失有如目前至今不置非敢為誕也\n81073\t刘总兵\n81074\t始以前汛視海奉接顔色乃茲畢役矣契闊何如唯是威望素崇振及萬里不遺一矢海波晏然厥功大哉東道之便不佞敬勞將軍即雖冗僚安枕是賴用感述焉向再辱諭欲以二鹿見餉已知麾下士驩馬騰暇而校獵豫卜畢役無形之勝用賈餘勇今幸割鮮以犒從者即若不佞謹致單醪云爾新茶一觔上充雅歌之清賞以効別忱凱旋竢有嗣請不次\n81075\t与刘总戎\n81076\t日過朱大司空，抵掌談足下聲實俱茂，今之大將也。使委兩廣而制之，曽之氏已掛長纓，伏闕下矣。惜乎置之海濱，而令勇無所施，徒以距踴超騰，日饗士為樂耳。此公平生愛才，首薦不佞，一時知名，無不延納。今已入補，當為我公防揚推轂無疑，猶曰某知人，益可徵也。向得戚將軍書，言邉事掣肘，足下寕願之乎？長君諸郎日玩膝下，二夫人與諸佳麗歌舞飲帳中，何如不佞磬折貴人門也。\n81077\t报李防戎\n81078\t詩有之剛亦不吐則公之拒伊庶人也仲山甫之為德焉不肖孤扼腕言天下士願交驩公久矣在陳傾蓋雅意一時至今未防念不可報先慈見背矣方愧大梁署中猶尚淺乎其為緇衣之愛也未敢訃聞而使者追及於曹致賻焉何以有此於長者乎以庇二十六日抵家訖便附謝悃以慰永懷哽咽不次\n81079\t报郑防戎\n81080\t不佞以庇凡叨二省，咸我永侯開閫之地，流風具存。不佞里閈借餘用光，并殷懷止，安得握手尚茲一堂也。竣賀周旋，防於北園飛雪之夜，言歌且奕者誰邪？戀戀可知己，謹啓告至，以慰高情，憐察不盡。\n81081\t与黎都使\n81082\t貽我來牟公蓋自淮徐千里而近矣酌言嘗之乃沾汗如身在故鄉者非投醪之惠耶至今念之與其矜南之奇也寧北而狎處斯又不佞託於長者哉\n81083\t报施都阃\n81084\t日承使致大藥小椷，當已覧裁矣。某不佞，一奉顔色，私竊念之，安有用意如此其篤信而大道不至者乎？極知公嘗試某可援而入之，不可耳。雖甚愚陋，稍知禁秘，後轉勿吝傾示，必不辱一門下也。何如？人便附謝起居，不宣。\n81085\t报聂都阃\n81086\t唯是我公大制閫貽茲陳臬者相勸與朝夕乎中州之役也奈何以太淑人違養遽奪此誼也天實不弔而公辱愍恤匍匐旌賻覃及不淺矣\n81087\t报韩都阃\n81088\t不肖孤得以鄉曲之誼從事中州也，自謂朝夕乎平生之驩，相勸於役矣。先慈之變，曾是不意，而公實日臨焉，以佐匍匐，舉大禮，賻贈覃及遠，勤導使百爾為愛。荒迷之中，悵悵之謂何，而敢忘指示之德也。\n81089\t答蘇州王使君\n81090\t西時過大名署中至今念故人高誼無已即亦為一飯不忘鉅鹿耶春秋實六易矣海邦盤錯不佞知必借使君而績滿以遷又非以待國士雖蘇既乂生息以之即使君亦惟是顧復奈何謂以三年淹也不佞杜門伏枕業為僻情之夫五載於此安得札貺從天而下則戮餘之氓屬使君車下如元美者感遇可知也\n81091\t报金苏州\n81092\t某不佞，亦唯我公宿學特行，建標吾黨，人自取裁，不求聞達。其在不佞，尤謬薦寵，雖悄然稠廣，心固已默識之矣。即形跡之疏數，曷計焉？日辱延召，再承出餞，不勝感戀。僕旋報至，附上起居，嗣音不盡。\n81093\t报陈保定\n81094\t其在濟南則唯我公儼然大老也吾黨小子無不知公之抗節三輔為守臣者即無不知公之為隠君子誼甚高矣或出或處誦徳豈有窮時此不佞某與有寵光於公者不報也日承延召祖餞稠疊僕旋告至用附起居炤諒不備\n81095\t报张开封\n81096\t不佞之所得託乎陳臬者凡以取絜乎郡也薄祿之孤匍匐用勩而能坐享二千石之政平訟理者乎曽是不意先母以一夕之疾溘然見背倉卒暑伏計出蔂梩孰為敦事盈尺之槨木若以美然者非公乎思母而及槨思槨而及公惟忘其母斯公是忘孤何不幸大變如此何幸公以長者收視如此也使不肖孤當大事什舉其八九矣不可不知也\n81097\t报李二守\n81098\t不肖孤所得扶柩東旋者，郡大夫力也。公匍匐多矣，乃益推鄉曲，申之賻贈，為愛無已時。孤何以有此於長者乎？\n81099\t报周推府\n81100\t不佞何幸公之臨是邦而理之也謂父母孔邇顔色斯日承之耳奈何不夙戒焉而適館則車駕出謁矣至今怏怏唯緇衣之愛未致而其無能爲役所恃以匡不逮用錫貴省者未請也戀戀可知己僕旋報至并附起居炤察不盡\n81101\t报魏推府\n81102\t曩唯辱領公寵而延欵門下，視昔關中之役，驩焉一堂者，時也，則十年於此矣。菲劣乃叨今命，用刀筆吏，案牘自苦，安得若我公據九鼎，演丹經，服食為樂乎？僕旋附謝，並致起居，炤察不盡。\n81103\t報歸德潘通府\n81104\t不佞孤業已違慈所由以扶柩汔濟者其大節也天實不弔而公匍匐於河上執紼用勩致兄弟之誼者故人乎覃賻臨奠惻然此心\n81105\t答冯通府\n81106\t文大業也，校文大役也。秦漢以後無文矣。今目古今文十巻，有之乎？明興一二君子，天啓其衷，輒窺此契。然而一經傳誦，動駭耳目，未嘗不以爲不近人情者，不知千有餘嵗，精氣旋復，遂跨遷固，勢必至爾。滔滔者，天下皆是也，而誰以易之哉？不佞憂居，百凡荒廢，篋中集四冊，奉塞葑菲之命，雖不敢當作者，然其締致亦苦矣。足下秉鑑秇林，持衡詞苑，固某所長鳴於伯樂而一顧自喜之時也。傥辱財幸，斯竢百世無疑焉。唯是塗掲郤示，以匡不逮，而勸詞請是同筆研之誼也。近代諸公，無非哲匠，足下當已採録，過此恐難言矣。據所見而次之，何害乎？防縷不吝，寄贶與聞其政，媮妜何如？\n81107\t荅殷钧州\n81108\t孤不佞，蓋承乏中州焉，唯公之共理而勸茲於臬之役也。通許之遇，從容片語，蔚雅風流，防接省中，注存郡乘，所圖典籍，其紀遠矣。大政日新，而先慈見背，不獲遂向止之初心，以效揄揚於萬一，怏怏自失耳。乃辱使者，儼然臨祭，寵以奠章，其曰念此兩河民瘠土確，仁哉父母之言乎！哀愍之私，不替既往，厚自性德，非獨腆貺也。龍何以有是於長者哉？旋便附謝，摧隕不次，統維憐察。\n81109\t报陶睢州\n81110\t魯先生同列薦章以母老辭銓曹之命非足下郡中士乎孤以母就祿而遘禍如此則足下儼然臨貺焉孤何顔以立天地間也祭不遠百里已矣而重之以賻則長者之誼甚深不可不知也\n81111\t报谢祥符\n81112\t先母之變，倉卒暑伏，蔂梩之外，計無所出。乃謝長者誼，為棺槨，遠莫致之。則足下防車以載，式遄其行，俾不肖孤得以當大事於什九。匍匐為勩，賻賵稠疊，儼然臨焉，為我心惻。維親不忘，敢忘足下乎？\n81113\t報內黃王令\n81114\t天縱之才辟之飛黃結緑其步驟符乎人盡竒之不必卞樂矣不佞承乏關中得足下於髫齡蓋適遇之耳自我不見誰其舍諸而敢貪天功為己力乎況復不數年而舉進士出宰百里由是以躋崇揚烈載錫之光為不佞重使得以借多賢防鑒裁之稱者哉輒辱存問是明不鄙雖足下性自篤誼然即所不遺故舊而加意百姓以為百里父母者可因識其循良之績矣既以緒餘成政而防息於藝文以嗣家學奚但仕優則然也近防王元美備述足下為屬吏之最者狀云三郡一令矣此公少推與而獨極口足下矣\n81115\t報易亭中尉\n81116\t足下好士如不勝，所交多君子也。不肖孤蓋信陵高之相勸以成大美矣。老母之變，不意奪焉。人才之難，豈獨其天乎。\n81117\t报松泉\n81118\t以孤觀于公之福徳，蓋沖雅而恥以才自見，質行君子也。多男而多賢者，詩書之聲皦于絲竹，揖遜之容泰于富貴。孤不佞，辱茲秉憲，扼捥大國之風矣。老母之變，臨祭儼然，敢忘答稱。使旋附報，庶慰永懷，哽咽不次。二君子幸為道及。\n81119\t报一楼\n81120\t孤遊大梁中所睹翩翩佳公子也，烏有如足下美秀而文者乎？信乎才自天出之異乎人也。屬方抵掌談古昔藻雅之士，論世尚友，而老毋變作矣，儼然臨祭，蓋戚然其爲心，有餘悲者，何以得此於足下哉？\n81121\t报于子长\n81122\t日承不鄙，即儼然衰服之中，三致意焉。其盛秩席而召延之也，乃不佞既不逮執紼之役于太夫人，而奠賻無狀，奈何復辱推餞，益形菲劣乎？唯是銜德負罪，並以為謝。僕旋起居，垂炤不備。\n81123\t报王子利\n81124\t不佞所辱足下延欵者三而未能趨領也可以置之矣則攜珍而饗之以致臨幸出餞於郊遂暌仰止然所恃兄弟之好而為豚犬駒觀法焉以庶防無大笑者不佞未嘗一日忘也僕旋告至謹附謝聞炤諒不備\n81125\t报郑永侯\n81126\t黎公至浙，乃得足下起居，不任大願，永侯勉為一出也。以足下宿將，開府兩越，大名矯矯，而抱未盡之蘊，人其舍諸？不佞悠悠，雖在欲棄欲取之間，不敢謂援足下以自重矣。此中世情，一符面命，而新政操切，尤非昔時，圖歸之心，夙夜不置矣。\n81127\t与刘希皋\n81128\t十年家居，稱貸瑣屑不計子錢，用濟屢空，贍及病友。方欲立逸老之防，以樂餘年，而高臥不堅，復此婆娑，甚愧夙心矣。\n81129\t与张少坤\n81130\t人言不佞不難於不出而難於出其然乎聖天子過意病臣無以答稱寵命此其出而自嘗所由以充乎不出之類者備是矣初尚以邴曼容薄遊自喜乃復渡江興盡力勉遁思抵浙奔謁無暇起居失次深愧高臥之不堅丁躬自瘁夫何尤焉郊別馳戀不任長者十年跫然之愛圖報無時耳\n81131\t与赵仲鸣\n81132\t不佞雖今薄遊乎計唯中返使諸君子謂不佞初自三秦拂衣者非敢為矯也慮城一別遂遠聞問抵浙趨冗為勞辟之柙鹿豈能一日而忘在野自知此態是関福徳然而性定之矣可奈何歸思之方永也\n81133\t与呉思睿\n81134\t思睿知我四十年矣，嬾不能事，何可復羈風塵之中。念久高臥，聊試一出，至則興盡，不獲遽返，何見之不蚤也。非敢為偽，以予視思睿，老鉛槧之役，息業未效，常令玉函之廬，契闊城市，何異白首隨牒，自貽伊阻。王舎城二頃田，種秫自樂。\n81135\t與金蘇州劉延安陳保定公穀宜興\n81136\t不佞吾黨小子也，越在田間，三值竒疾，用是不獲執御於長者之側十年矣。濡徳先逹，私淑孔邇，致有是役，實惟長者之教所及，而由某以著我濟南多賢薦寵下軰之誼，不能忘者。南發復辱祖餞，嘉與至渥，承庇履任，出謁無暇，尋念山林，輒圗中廢，將恐舊態不久更作，以貽諸老笑，奈何幸終始成愛，以示不鄙矣。\n81137\t报李伯承\n81138\t辱庇先慈，乃襄大事。方念濮陽遮祭，寵光道路，未能報謝，而愍諭至矣。是日也，實唯小祥之期，視公所云雨中銜淚為別者，又一寒暑。防晤可圖，先慈不可見矣，悲哉！追言夙昔，未嘗不戚戚於長者之誼。奉讀哀詠，蓼莪之響，摧隕自失。賴業服膺，稍陶沉痛耳。公以雄才詩名重當世，而晚得主器，精健岐嶷。即宦遊蹭蹬，正唯含飴之樂，日殷膝下，不以彼易此者。而況出自邱嫂，貴嫡方處家政，定如九鼎矣。而今而後，是公高枕之秋也。不識譲畔之俗，可以【闕】美後宮之盛，遣所不及御乎？此固公所能也，又何以堪輿家言為哉？\n81139\t报张肖甫\n81140\t改元之嵗，先妻襄事矣。帝命尋下，乃先太恭人捐簮珥而犒邸走也。于浙之役，蓋捧檄之情渡江，周旋元美子與二君子，鼓足抵掌，未嘗不忘逖矣。西土之人，非滇則粵，安得厚集禹防壇玉帛旗鼓，以快平生成説不朽。某亡論【闕】，凡六月自藩入賀，再晤二君子，雄飲海岱之間，相視飛動，即舉酒逢酹，亦惟二三兄弟，遙駸駸生色，如從楚蜀起者。元美得足下代，固竒而所代復不佞，豈不益竒？正以不與黨，乃二三兄弟翩翩維新之防，恥且彚征，因以自兆，俾免間耳。過此則雖元美乞骸之疏行，豈為遺憾哉？在昔學士大夫，掇拾聴説，掩其不技，如元美所謂跳而匿諸理者，不自知病寱矣。即輒據顯貴，終豈謂此軰效也？足下自負才氣，不欲居吳徐二君子後，是天之未防斯文，又何患乎心神不自致也。引示恒岳諸篇，合轍跡元美，此相為代之效甚明矣。先慈所棄，不佞孤于汴中，垂逾年者，兄弟之誼不忘，使奠且先吳徐二君子勞備至，寵錫大享，某何以圖稱萬一於此？昔所出宰而按轡臨之樂哉，其尚良食。\n81141\t报周象贤\n81142\t公乃坎失志，所不日夜圗之者，有如漢水。然二中丞交章薦列，不以既去為解，亹焉惟恐賢者謂不知己。公之名重天下矣，則元美有心哉？不佞何効焉？曩以入賀辱公遣饯，計為報而先慈之變作矣。再誄承吊，兼之腆賻，不遠千里，為誼過厚也。不佞為致啓大宗伯者，力竭於此，唯公財幸使旋，附謝並布悃，摧隕不次。\n81143\t答灌甫\n81144\t日辱愍借，恻然未報也。乃所有則夙夜倚次，服念高誼，勿忘云爾。敢復望嗣音，久而益存乎？曩為匍匐，豈猶未至，而蠲吉馳示，使在萬全，恐墮俗術，為失仁人孝子之至意。此其大徳，何能萬一答稱也。念唯賛國興文，日勤執事，而意遙及此，某益不知其所由矣。左史役便，附陳謝，統乞垂炤，摧隕不宣。\n81145\t报灌甫\n81146\t凡客之遊梁者，蓋莫不問禮足下。稱博物君子也，秉憲之役，多聞是依。未盡所請，而奪以大事。老母逝矣，猶若有遺焉，而顧之不可致，則維足下之故哉。儼臨賻祭，用識不忘。跂予奠章，幸終為示。\n81147\t五月六日灌甫中尉誕辰啓\n81148\t茲審赤徳覃宗，朱明戒仲。臺流玉吹，清聞子晉之笙；壺瀉金漿，美薦鄒陽之酒。大河演裔，永言接于天潢；維岳降神，久視偕諸少室。期一日而長彌高，靖郭之門；境千里而遙懸映，小山之賦。某遊孝王東苑，自惟枚叟斯朋；仰公子信陵，深愧侯生虗左。謹篚二瑱，擬續五絲。幸值浴蘭之晨，尚存氣味；益熾然藜之火，不棄芻蕘。\n81149\t报朱用晦\n81150\t今天下二三君子者，不佞之所習也。其於取友明卿、徂喜中，必其獲徳甫。鵠立偶斯，不乖咸惟足下一人焉。以之則足下可知矣。此不佞之以習明卿、徳甫者，知足下也。而握手無論焉。足下若猶是脫穎大藩，日數諸公之門，所握手者何限？將明卿、徳甫無論，又何為千里慕義，以謬託不佞，而介之寵靈？以彼易此，必不然矣。然後由諭而觀，所扼捥於同聲，執鞭於大雅者，如就中原而周旋焉，始為媮快。重以風寒易水，赤幟當時，尺牘生色，片辭入致，忼慨自雄，翩翩俠氣，可想見矣。將由足下益習明卿、徳甫，則二三君子者，取友安有極也？不佞十年自棄岩穴，不深歲辱三遷，不遑將母，無補清朝，而又未敢遽乞病免，坐恐此道防荒，仰孤足下相存美意，奈之何？不佞七言律成篇而已，樂府落落，似合似離，今何以當足下之心，而曰千古天授也？將由足下益知不佞，則何以哉？然不佞之所徼惠於足下者，以為非今嘗試，則不復也。業已白首効萟，惟以無累二三君子者是圖，則足下固無有同舟之役矣。無亦以二三君子為累者圖之，不佞不勝大願於嗣音如此。\n81151\t與華從龍書\n81152\t從龍足下不佞某僻夫也杜門謝客三年於此矣即未見好士如足下其人也足下不遠千里再致書於僕而再不得報於僕可以已也而三致書於僕足下即自昭曠無校其在某何以得此於左右無亦恬愉之誼有槩乎足下之心千里而一知己所猶謂比肩者與梁伯鸞有言將遙集乎東南豈所望於君之廡下哉不但來諭所云渡江而弔元美也\n81153\t报聂仪部\n81154\t向伏西曹，爰竊夙裁，意獨偉焉。垂及宮牆，而公拂衣出矣。不佞拘除郡省，不任貽肄，自棄明時。杜門七載，僻疾已錮，乆無聞問於長者。適奉手教，從天而下，謬許神交。某何人，敢辱此誼。然公尚論之旁情也，以視握臂一堂，相得驩甚。在昔有言，不可當吾之世而失諸侯，非所欲不朽一大事乎。明妃六曲，可以怨矣。輒取附和，見同調之雅，並代居雲。\n81155\t報廬陵劉夫\n81156\t陳憲使至致公書而公復致以聶公書至生僻人耳其於長者徒以一時防譽謬承薦寵乆斯置之矣今安得十年之後猶辱記憶不以竊伏蓬蒿之賤數千里外而勤執事者乎不愛以其師身為介而並得所致以為故人重者乎此計無他豈其蚤歲自棄有槩於足下歸潔之微防乎無亦足下取友不遺之量所自至也\n81157\t报周真阳\n81158\t維夏得問未報斯置之耳何至不遠千里重使相勞乎三復尺牍深惟尚論不盡友天下士不已也乃知無斁于不佞者有是哉前論屬某著述自見顧非其人而足下愛我以德夫復不淺愽南既開千載得足下豈為非旦莫遇之也徐吳二君子海內大家並茲命世足下從防其間其在臭味則足下可知矣乃今而後于與有寵光\n81159\t报周真阳\n81160\t頃辱使者附藁上誠以海內之數君子足下身爲屬吏而出諸門下有其二焉不佞不可不知也將斤削是求而重以布列不佞何所聞過乎版即竣防爲置之矣然斯其誼非不甚髙乃即不無由是以借妬口者不佞杜門八年於此即杜門八年於此也一爲足下嘗焉而莫我肯力豈獨其才不能私一令長哉仕固莫難於乆之不厭而患乎其始易合也足下勉之矣不佞方竒疾經今百日盛吏入視邸事又廹竢粥氣稍充當圖所爲灌縣公碑以報稱足下委命不淺耳\n81161\t报欧桢伯\n81162\t以余致觀楨伯則必褎然一國士也黎惟敬於不佞蓋嘗為信宿之好落落爾十年不遺一字書彼一時也量無以與進斯至今置之未為不厚也乃足下崛起嶺南論交海內不佞未嘗傾蓋望見顔色何以槩於心而三勤存問務得報而後已此其尚友自信不囘豈彼悻悻千牘之防可以計不朽一大事哉奚啻千里但足下已防子與明卿間則不佞夙昔與二三兄弟周旋中原者惟此氣類足下何患不佞之終無以效左右乎諭引請謁江湖之語誠不佞僻性不可遽移然謂門牆太髙則吾豈敢又使少年盡夫倒屣楨伯何貴焉不佞所為不同郭有道而同一宏奬風流如此足下縂角事黃公即清氷自許誰能易之乃余所謂楨伯必褎然一國士也諸詩有格微辭兼到其白雪樓黃河中嶽長陵陽翠師子南內等篇尤為佳麗蓋恥為輕便專求興象正盛唐諸公擅美當年而足下所繇以羽翼二三兄弟者兩生有言不可使于鱗不知南海有歐生是矣惜也公實遄化不見楨伯於今日則又不佞河山之感而願足下自愛不淺二詩寄答其一則前屬許右史失附者並上裁覽伏枕草草不備\n81163\t报茂秦书\n81164\t不佞在告，杜門伏枕，三年於此矣。足下高誼，乃能一介存故人，所辱新刻，輒以檢列，即不必致，致之凡以為足下者，意則至矣。豈敢謂足下已老，勿厚望之，即示小詞取韻，亦不妥能坐甘薄俗，過我論詩不。\n81165\t与俞允文\n81166\t曩辱仲蔚風期，千里睠焉，為平生之好。云自元美得之，不知不佞之有仲蔚，得知元美為多也。豈徒邴生薄遊，有以當足下之心，為知己即知足下於元美可矣。佳章沖雅，直有應徐之韻，遺榮棄鄙，議一徃不復。疑美人雖云遠，詎令歡愛擕。沨沨乎其言之也，中心藏之，何日忘之。然則嗣音契闊，旦暮遇之矣。惟足下憐察焉。\n81167\t报张防于\n81168\t不佞知防于以元美哉，自防于可知耳。再辱諭，豈敢忘之。顧翁行實，諸君揄揚具是矣，無弗得雋者。而使不佞攘臂其間，豈不難乎？其為後乎？然防于與元美命也，雖復蕪穢以借諸君矣。\n81169\t与张防于\n81170\t乆不聞問，日以耿耿。曩讀計書，見君家伯季交萼同輝，為踴躍焉。即知足下潛推大美，將獨步千里也。其惟二鳴編乎？明珠在旁，已慙形穢；冠玉其上，重使心勞。不佞何以自免？將無令觀者披華首簡而顔色自假耶？即足下一顧力也。先聲致人，足下為我田僧起不淺，況崔延伯並驅中原，借長君為勝乎？不佞蓋甚壯之。\n81171\t报俞仲蔚\n81172\t仲蔚足下幸無恙閉關日勝自梁伯龍稱足下所以為隠君子狀心未嘗一日不在五湖之間乃不佞朝野混跡耳孰與足下結髪山林之為獨行也元美兄弟得請計當大快敢聞左右庻知集蓼辛苦非一士之節矣其過而勞焉如不佞起居足下者\n81173\t报俞允文\n81174\t不佞承風執事蓋前髙之重以梁君備狀起居比躅禽尚盛世逸民願執鞭矣私懐偃蹇敢謂氣類亦自一老諸生在田間耳即梁君豈無復焉華山圖生韻古淡展帙如夢斯王安道可知豈獨先軰多賢新題悲壯雅與爭竒二幅已充庭矣謹附謝章取和諸以惟梁君\n81175\t寄俞仲蔚\n81176\t仲蔚海內此人耳屬乃天弢攣如牽復罔極埋防自帝吾道距沮所由聲氣相與倡和交應令之懸解非足下軰乎聞子與雲足下故髙隱即雖還徃亦惟伏臘誠有意乎此人奚以其跡疏數哉\n81177\t寄周公瑕\n81178\t公瑕足下得非公瑾後乎何蘊藉如此四明薛生述足下者誼甚髙謂少年不肯俛首舉子業即名日益起至使元美每致之及以介不佞此其於人不已重哉樓牓牙章古色飛動頗從防藝以示精真不佞願因元美交驩足下不間千里非槩無繇矣\n81179\t与周公瑕\n81180\t不佞承風公瑕，惟日夜望見顏色，不可得也。重名遂未能自遜，使海岱間有大雅遺音，長者高躅，各稱甚幸。惠然敝廬矣，雖雞黍惡草，然以延寵光，構不朽一盛事，尚亦有賴焉。華陽一晤，解袂千載，將無亦云爾哉。菲劣不恭，則蓄極而發，未逮致情，似畧云爾。\n81181\t报薛晨\n81182\t文章翰墨，造物所恡。今時貴客側目，此技甚矣。吾黨自諱言之，每得一士，臭味苟同，不啻骨肉。維是與足下傾蓋而故云。足下垂四十載，攻一藝，窮神詣玅，即枯管成精，靈非其人，誰則知之哉？願足下自愛，歸幸卒業，羽翼斯道。徐子與以太安人志銘見枉，雖儼然在衰服之中，為誦足下髙誼，若就見之。足下能徃弔否？三扁楷筆法兼長，寵光草茅，昭揭不朽。文房諸惠，可謂清贶，敢不受賜？捐金相致，恐非行客所施於病夫。今用附使完上。\n81183\t报梁伯龙\n81184\t伯龍詞伯執事則優藝苑老也不佞田間一惰夫耳日乃儼然辱而臨焉何如其枤之杜乎蓋曰中心好之曷飲食之僕之役在此章矣元美北行嗣奉聞問重以翰錦睠焉顧我者伯龍耶乃元美既得請一介相存不佞踴躍凡為吾黨與髙茲役遂附以勞左右云
80869\t答董學士用均\n80870\t某不佞，始偕計來京師，即海內諸縉紳君子言文章，必言館閣，言館閣，必言執事，未嘗不私竊慕之，安得附青雲觀當代之盛也。乆之，乃辱執事三顧某於逆旅之中，而不得亟見，坐令從防之願沮於出守，至今恨之，未有以報。此自執事能折節下士，而士益以此重執事，誦義無窮時。顧其何人，又至辱所推與，謂某文章司馬子長西漢諸名家之流，又謂某志行俊偉也。某何人，而敢處一於此哉？徒以在此部時多拓落，杜門稍類彊直自遂者爾，它實無以自見。即不自量，有所著述，亦復下里自好者為之，終未敢齒諸作者之列。今不知何以當執事之心。且執事以文學親幸之臣，而不防郡縣共理之治，是豈獨為愛某也。頃當滛潦為沴，自京畿千里，莩骼蔽野，而御人白日，雖有溝壑孑遺，又無以佐公家之急。而山東道塞，使者冠蓋相屬於敝邑，率不能飭廚傳稱其意。安見方六七十如五六十而非邦也者，君子之至於斯也，吾未嘗不得見也。其在某上之，既無莊助吾丘壽王嘗為侍從之望，次之順德，又不可施以防稽東郡之政。即某摛藻如春華，何益於殿最哉？誠自知不免於奉職無狀矣。莫不捄荒，而某拮据為甚，官無蓋藏，仰給隣國，方且奉中丞御史臺德意惟謹，而何以防功名之防。大水之後，壤土膏麗，錫我來牟，將受厥明，此非所以慰執事隱惻斯人者乎？過此以往，庶幾借以喘息云爾。某何人，至辱執事也。\n80871\t再與董學士份\n80872\t日某入計，執事吐握延之，則之邑。執事屬且有校士之命，而重辱貺某，一郡國吏，奈何有此於執事焉？大者不得一日私竊出門下，次者又輒去不得謝，無以明執事所禮遇某者。然而猶且不亟奉候，則某積愆自畏耳。不佞誠自分一邑足矣，乃月朔得除目，則以某辱今命。某何人而有此於阿衡大臣也？既以私竊念之，其惟執事夙昔薦寵某者，無乎不至，則伯樂一顧之力耳。不然，豈其不佞如某而天幸至是乎？\n80873\t報吳丈道卿\n80874\t不佞日與諸生竊論執事命世無疑莫不私心若就見之而鬱鬱至此不理眾口俾有淪沮之歎命邪不佞領郡趨役為疲饑饉薦臻因之師旅何奉職無狀也盧廣平嘗扼腕為某語使執事節鉞開府天子何憂邉也知已哉敝邑雖所謂一州如斗大即令無貴客徃來猶可閉閣臥則又奈惰氣何哉此其計有以觧綬去乆矣不然夙夜用勚顧復碌碌不中所期豈成其為報執事\n80875\t答汪正叔虞部\n80876\t契濶不奉嗣音，今豈胼胝為勞也。改嵗聞足下在桑干河時，幾不免魚腹之厄，巍然以梁上獨存也。審是將無令僕病悸乎。風塵下走有人乎，繆公之側。眀年上計京師，為十日之飲，與足下大攄肝膽，解綬去矣。其在骨相，足下視其惰氣凌人，豈為暴貴者乎。時者易失，即足下雖有同室之鬭，不可三日不見元美也。子相明卿亦諧夙好，足下素稱折節，何難於逰是酒人哉。弟辱有兄弟之好，敢重及之。郡邸蕭條，其於高枕惟日不足，主恩不可不知矣。余悠悠無可稱述，足下前。\n80877\t與李比部伯承\n80878\t昔雖薄劣，然念足下乆要，即甚不忘。日以元美軰褎然為文章家稱首，某則自不欲伯承出乎其後，有以激故人爾，苦無它也。每與元美言，何嘗不伯承在口。今復慮伯承不安西署，急將生議及，又不欲伯承暗投，以是為切切偲偲，其意也尚不以厚哉。里閈狂士，固不朽為期，所不合執事者如此，不敢隠矣。\n80879\t與李考功價\n80880\t某不佞，蓋自與梁公實為同舍郎，即聞南海有執事也。日以入計，宗子相又亟謂署中有君子愛某者，某知其必執事也。乃某僻夫，雖郡國下吏乎，其在執事矯矯一不麗於世，固私竊慕焉。幸以辱謁者，而復儼然臨之，乃某屬駿奔走，不得旦夕出左右，則安敢不唯其意氣為恃也。\n80881\t答王寧波崇義\n80882\t某不佞曩與執事分符而出者今且四載矣棲棲風塵中為五斗米磬折道旁孰與執事浩然而歸高臥淄澠之上也\n80883\t与马侍御\n80884\t駑劣二載於茲奉職無狀即幸免紀列其罪已是矣不然置而勿論猶為不屑之誨今何至登之薦章而重以奬命使某慚不敢有終於自棄之心乎無論為九邑爭承一疏貽千百年不報之利使自某以徃坐紓拮据之勞為甚盛惠也即所與屬吏未嘗不以禮相假含宏而竢其改過豈為易及哉則某不為不遇矣則某不為不遇矣\n80885\t報鈞陽馬侍御\n80886\t某不佞為郡無狀而復以遷去則免於疏列亦已足矣乃執事顧追而奬之以寵於父母之邦其所采稱又皆某片長自信者何至辱知遇如此也亦為我執事激揚百寮不佞有某亦在不遺則凡以剪拂稱佳士者不將以不出其門下為不幸哉\n80887\t与樊侍御\n80888\t某狂愚為郡無狀，值將上計，持者甚急，執事數語，羣心沮服。既已入覲，頑民後言，執事大畏其志，而反側晏然矣。顧猶某所及知者也。他如含宏竢其改過，包荒勸其自成，凡使某得以遷而不肖之跡得以掩者，豈能萬一盡哉？不然，擯斥矣。又不然，不理眾口為累多矣。豈其不安其位於前而有今日也？某固有不報之德於執事者如此。犬馬私情，蚤夜戀戀，而執事竢役，復以某疏之剡中。何愛人無已時？誰令某追懷徃咎，抱不測之懼，而惴惴幸免以善將來者，非執事乎？\n80889\t报贾守凖\n80890\t風雪之夕，孟津邸中，緹袍戀戀，故人者兄耶？某數年辱同舍之好，察守準者備矣。雖德氣素甚高，即一言不相應，未嘗假顏色也。不佞如某，狂恣四出，顧無異視骨肉，此其知遇，豈時俗見乎？某有心，即一值守準哉，未嘗不縷縷所為。我聞有命者無隱也，宦跡不居，動輒如新，守準寧能捫舌不念某乎？以大庇入關校士，且三月，惟地之杌隉，亦惟某其尚有戒。覃懐安堵，亦惟某為守準賴焉。\n80891\t报靳子愚\n80892\t其不佞既已辱此役於大賢之後矣，為德不類，以貽前人羞，將奚賴焉？然而執事畫一示我者，昭然在也。某豈敢謂終能躬行君子，亦惟是識其小者，以庶乎寡過為幸爾。既蠟，則二吏者以執事手書至。某方且日夜東望，晤言為期，以竊寵光，百惟靣命。今豈其不屑而車駕出涇陽，屬有它，不得輒候道左，謹遣二舊豎往御於蜀，以當下悃，幸叱之矣。\n80893\t寄宋按察\n80894\t某不佞，辱惟夙誼，心竊向焉，以自淑艾乆矣。而執事者屬領周大職方，于時胡越匪茹，簡書可畏，而不出帷幄之中，談笑以禦外侮，天下固想見執事為人也。即不取卿貳廟堂之上，使四夷惴惴，汲長孺之在朝廷，而造士蜀中為壯逰耶？不佞亦既祗役三秦，接壤大邦，咫尺德音，愈覺形穢矣。不知駑惰何以自致，惟執事有以教焉。\n80895\t寄邦孝亷\n80896\t某不佞即雖棲棲不自止然窺於去就之間得足下焉可謂狷介不變塞之士世之君子居則曰吾有未遇耳彼何為逐逐為富貴容也非必膴仕即旦與計偕見有富貴之形已先泊於拮据而執事獨自堅也間有不自制則名為求仙以澹其心如執事者豈不善學原思耶\n80897\t答南宮楊侍御\n80898\t曩過覃懐屬攬轡境上以存問腆渥寵光載道抵今懸謝為感可知不佞杜門伏枕五年於此矣乃見有以才忌高足如公而沮於無妄之毀者生又安能自謂昔之拂衣非計也\n80899\t與王中丞廷\n80900\t某不佞，再辱使者下存，有致歷焉。惟是天道既變，日月遷矣，而孤陋未已。昔人云：「門一以杜，其可開乎？」則某之謂哉。藥餌自將，舊業為廢，發春綜理，當有以請，不復敢以拙為解也。恭聞公子先生偕計北上，屬且大敷治安之略，以報明主，取甲第，人將無不曰：「是中丞之子也。」以昭濟美，而紀世家，不已為寵耶？某乃有以陳踴躍之心者，亦惟是矣。\n80901\t与俞大防\n80902\t不佞讀公所遺遼海集者今且三年矣每至登臨大閱諸篇未嘗不爽然自失也遼海與醫無閭越在塞上而公以守臣開幕府其間時時治軍吏張旗鼓耳目所習即安得無令神氣悲壯乎千峰當鏡出萬壑入杯平斯已五言之佳境至如五路雲霞連海氣千家砧杵奪邊聲孤劍長懸萬里心陰風一望盡胡天今之作者安得多見此句哉即漢省春風知視草庾家明月想登樓其俊逸亦與韋柳非伯仲王允寕所論豈或於遼西曲廵方諸絶句有指耶若然固自有縹緲竹枝之響正無害乎總統之才龍蛇之德矣\n80903\t报亢方伯\n80904\t不佞之居是邦也，大夫之賢者不勝可事也，而失計杜門竄伏草莽，妄附不入城府之義，遂至使海內一人如我公者，亦阻於道左而無以慰干旄之私。不佞亦復不獲望見顔色，受學清燕，徒日就於孤陋，奈何免自棄之誚於長者。惟是必聞其政，竊自淑艾以安堵餘澤，而高枕田野，此所為賜不可使知之矣。不佞日為郎時，嘗過殷正甫，即相與誦足下以至今日，幾二十年，向往何如。不佞業已廢惰，輒辱不鄙，重所委命，不及面謝不敏，率爾屬辭，極無以揄揚大夫人萬一，亦恃有向徃我公者三數語，其內可借以起居而已。然才已止此，幸笑而置焉。\n80905\t與謝九式書\n80906\t僕也惰夫何足與言詩而辱足下誼甚高即未能一和已又無一介之使稱至意而猶見屬不置重之錦篇經緯繁宻直奪七襄之妙者絢然盈目何以得此於執事乎然不佞聞之襲君足下才力可以無遠不造而尤不棄芻蕘之見斯不佞之所有效於左右者也文有所必不可至語有所必不可強與其竒也寜拙漸近自然斯公輸當巧而不用者也此或有當於足下哉郵無正以輕車良馬上下九折坂無不極材盡技矣假令改轍乎康衢之間何有於一日千里也然後乃今芻蕘於足下雖謬不恤焉\n80907\t报杨孝亷\n80908\t曩不佞叨守貴郡，奉職無狀，屢搆讒口，幾於中傷，極賴腹心，幸獲無咎。至有今役，曷維其忘？蚤夜以思，所為報稱我足下美意者，已成率爾，悔何及焉？徒有能知足下於形跡之外，而不奪於眾論，卒相與久要，為無失人之誚，以遺恨於今日。此所不負足下者耳。向令郡中無賢不肖，皆謂某愛我，而國士如足下者，無以自見，雖崇虛譽，何益哉？今日而觀，足下睠焉東顧，儼然以臨敝廬，未已也。聞謗若自膚受，而愬之恐不能家置一喙，未已也。有可以託不佞者，無所不用其極，未已也。越在數千里之外，遣使而問，未已也。厚矣厚矣，此某所愈自慶為無失人之誚，而因以益悔率爾無及者矣。僕辱今役，足下所察於時秉銓大夫，甚不相能於宗子，宗子不安其位之勢乆矣，豈暇為我謀乎？然某自省菲劣，殊為負乘，乃冒進不止，延累舊好耳。近信老母寢疾，乃某復去膝下數千里之外乎？而茍祿為也。\n80909\t与杨二守\n80910\t不佞待罪貴郡數得聞過足下相為之力唯宏未能圖効至今銜焉十年自廢復再慢逰輒作故態深恐長者薄之姑信所自止耳入賀事竣東還視母計當馳候而足下翰諭臨寵矣向令婿太學遣寄諸命時得起居五年於茲不知足下之懸車也幸無恙大才終自有竒遇如譚公者則足下用其所未盡有日矣此不佞且愕且喜所扼腕於譚公延攬俊傑之士不忌其多取者也此公神清性恬動符玅理傾朝注意仰止勲勞旁及防用助精心禆補深矣足下念之不佞淺夫道聽合契此公足下因以迭相授受乃所大願不吝土苴以示舊好跂竢之至\n80911\t报宋侍御\n80912\t昔在不佞，謬惟附驥，兼始視事，同舎之雅，重辱髙誼，輩鮮儷焉。蓋猶及見冡宰許公所試足下奏疏，扼腕時事，侃侃骨鯁之風，以今觀之，登臺攬轡，澄清西蜀，稱名御史，惟其有之矣。雖不佞自棄，越在田間，日為壯之，與有寵光，何可極也。\n80913\t與青州杜使君書\n80914\t孔邇大政殊切瞻依自棄以來日違長者頃惟干旄之寵儼然辱而臨焉所謂從天而下矣其惟鄙陋仰挹風裁竊幸何如聞公秉筆郡志不佞四境之民也方且庶幾望見製作之盛何乃過聽詢于芻蕘無亦以王公則嘗謬交某而屬非其任所不恤邪然公命之矣謹輯數語以示某雅所願以頌此公於不朽者無由而因以冒僭逾之罪苟堅製作君子之意笑而置之無恨矣若所謂序則無論某不敢以不佞從他郡中奪諸賢大夫君子權即諸賢大夫君子所為創議興修者志將有在而世家相沿蓄之耳目亦復待此而後發又所謂其事體則然哉愛人以德是所懇於長者其憐察焉王公雄古所著述可收之藝文者似不但所寄二碑矣\n80915\t報青州杜使君\n80916\t再辱下存寵光巖穴伏讀郡志厥績卓然一方文獻實公肇造可謂不朽之業千載一時毎與聞大政仰止彌殷郡士大夫家傳人誦何以躬逢其盛也不佞如某茍以塞委命已矣而以厠之方冊重惟顔神城記廣齊謳行並防謬採以私所好即累全書有所不恤既已形穢然以附青雲之士喜愧交集矣狃於售醜更述為序庻幾圖報雅意不知其笑而置之也\n80917\t报顾给事\n80918\t不佞某在諸生時，已知大廷之上有以直言動天下如執事者一人也，私竊壯之。何為至今不錄乎？奉睹疏章，首言曠蕩以承天休，何大賢愛君之度；卒抑邪佞，指斥壬巧，又何諤諤國士之風。然不知執事論學狀，知為廬陵毘陵二君子所自友也。出則王臣，居則聖修，大政方新，昭茲求舊，安得復謂無得而稱焉？而願少須臾為解乎？不佞自棄越在田中，念無以承大君子聲氣久矣，安得諭及千里之外而寵以紀述，以重不習？豈謂言公北學所嘗與多齊魯之間之士耶？不佞之於論學，實不敢知。然而論學美名，肇禋盛典，均之不可不具列，而借以答貺命云。嫌以孤陋自請，寧笑而置之矣。執事幸憐察焉。\n80919\t报刘子威\n80920\t曩于張仲子帖中睹所摹足下者之防數語也。文翰雖吳人固有乎，而此獨不常矣。重玩佳集，則足下以才自雄，潔而彌豐，計且欲立埃之表，坐覽千里不遏之勢，有裕如焉。其於不朽，乃稱盛事。然體裁各率所自至，而風尚不可不一諭。蓋曰漢魏以逮六朝皆不可廢，惟唐中葉不堪復入耳。見誠是也，於不佞奚疑哉。佳集取材班馬，氣骨卓然，古樂府等書，興寄不淺，固宜一灑凡近，動盈尺牘。乃旁及章籙靈異，自賞不能輒止，豈由質之華易，而由華之質難耶。未聞罄控九折之坂，而失馳康莊者也。要之才患不自雄耳。以余觀于佳集，官知神欲，亦在乎熟之而已。季朗壯麗相敵，唯帝作對，必能懸解字為句，將句為篇，宗古詩樂府小而辨物，唐之律絕瑜瑕較然，務工所明，無渝其似，斯藝苑之致矣。惟是大方以先固陋，敢僣意焉，庶因駁示，得所適從，不勝大願於足下也。以弟婦不淑，匍匐竣役，浹旬病憊，殊稽報使，不次所言。序文殊穢佳集，幸笑而置之矣。\n80921\t报袭懋卿\n80922\t先別計已甘此寂寥，獨奈何朝燕笑於一堂，而夕塊若於各天。一有欲言，誰其為郢人質耶？勿謂夙昔之驩呼罵局非數也。入夏內屬備所為疾，呻吟發屋，久之乃定。不佞不能一日於城，又奈何？今歲為田，強作解事，顧有獲倍諸老農家，黍畆七石，酒本是足，琴書靜好，杯勺之餘，攬持小豚犬於膝上，唾籍溺簡，不知其不可也。克懋視余，豈不聖世一逸民之放達者乎？八月聞幸太學，克懋觀光，值茲曠典，勉之必捷秋闈。南海之羽，出疆而後珍，勿謂猶吾鄉舉里選也。殷少宰亦謂克懋廷試襃然為不盡一等者之首，以付天官藻鏡，愈精矣。\n80923\t答顧天臣書\n80924\t不佞得望見季狂而披所著述，豈不一儼然呉中名家也。而生平推重即惟元美一人，如所云立言經世，力挽文體不一而置，未嘗不纚纚若自誦也。即何至如茂秦生遇不佞，不仁之甚也。謝之見遇於不佞者，季狂所覩，不佞何負生而見譽於諸公。乃至事已既白而薄生者，遂以不佞借口，不亦左哉。幸而季狂承辱敝邑，至今不佞得借以居間而自明。乃來諭輒恐不佞猶尚以前過終棄生，季狂此其誼豈不甚髙。然奉使三秦時已許見諸新鄉，從末減矣。近復閔其老而愈悖，三判其詩，筆削不定，何肯更念舊惡也。獨以既得茂秦之謗，而不佞之厚益顯，季狂居間之力益不可忘矣。\n80925\t答李伯承書\n80926\t日聞解郡良乆自失奈何伯承亦復坐及也以足下重名無終困理即杜門卒業効不朽一大事因縁又奈何乎伯承辱惠新集洋洋雅音是盈病耳暮春者維我二人握手天門日觀之上信宿道故東望呉門品目中原諸子沾沾自快無已南謁孔林振衣金奏可論昭曠之致伯承能無意哉昨謝臾報詩能邀令從逰否\n80927\t上朱大司空\n80928\t公既保釐東土，有甘棠遺蔭焉，而尤急於愛養人才。不佞如某，自廢之餘，人難倡始，公蓋謬以葑菲，疏之薦章，為羣公望，使某有終不敢自棄之心，以有今命一顧之力，豈其微也？不然，一大中丞所臨，豈少諸賢且達焉者，而某乃襃然在列，此其寵遇，何能忘之？某幸甚，不徒今命，而獲出我公門下，以耀多士，長鳴乎翦祓之德者，蓋自歸誠於其所由來，非誣矣。晩謁復不能繼見，重賜使導跬步，鈞慈乃知公之愛養人才，既已薦之，而又勸之，令樂於行，以終前誼，必効之國，豈但吐握之節哉？亦惟平成丕績既建，百世之利，胼胝自慰，天下人才幸甚，某不勝私願矣。\n80929\t報劉少司馬\n80930\t某不佞，污不至阿所好，惟是朝廷大計，其在于今，獨倭與虜耳。自公一人，左顧右眄，身掃平而填禦之，南北倚重，功蓋半天下焉，豈其微哉？寵光門下之士，而某誦義無窮，時也。賜示諸疏，扼腕狀之，三復其文，閎廓深遠，老成謀國，務出萬全，所以動輒取效，報可相聞，其力由是也。創舉三章，蓋慮或有異見，則公之心可易言耶？然已辭詳法具，足服眾論，加以夙望巍然，就盛則雖某愛莫助之，而識者固豫卜公泰山之安，與國偕休矣。不佞自廢，越在田野，孔邇干城，幸防餘庇，又奈何不忍一日擁篲之役，吹噓及之，不恤自累其明於公卿間，何以仰答萬一？於是也，承命為序，拙陋無以奉大典籍，候起居云爾，惟左右笑而置焉。邊政方殷，多祉自慰。\n80931\t报姜中丞\n80932\t某備贄三秦時，嘗校王大司成文集，睹所致我公浙中書，揄揚平倭之役，沨沨如也。既以扼腕壯之，以託於大誼自喜。尋乃儼臨東土，屬不佞越在田間，守其硁硁之好，不亟請見長者，自處鄙薄，至今恨焉。然業已自廢，殊愧鴻儀之美，仰惟不校。邇者辱庇起家浙中，則我公分臬之地也。成法遺愛，榮施後賢，方具是矣。父母之邦，莫尊於大中丞，而鄙薄如某，敢望顏色。然大臣之度，浩蕩撫我，不可不知也。無亦託於大誼，且三十載寥寥可念乎？至若某之鄙薄，斯置之而已。\n80933\t报罗侍御\n80934\t某不佞，十年自廢，人斯置之。猥以薦疏，齒錄清朝。維時我公，望重臺中，秉持士論。乃某獲與翦祓之末，而有今命，出按東土，儼然辱貺，腆惠稠疊。遂使不佞，挹承風采，用慰向徃之私，不勝大願。竊以自出門下為幸矣。\n80935\t报邹督学\n80936\t不佞越在田間，業以自廢，十年于茲，未嘗敢見長者。曩以妻氏之變，則執事儼然辱而臨焉，乃某獲承顔色，賻惠繼之，愍念至矣。尋以尊庇起家浙中，猥賜燕閒，祖席相命，何以有一于執事乎？不佞菲劣，徒益相形耳。執事乃復誼超泛愛，廣眾之中，未嘗不過意私與，雖公不言，而眄睐可識也。褎然文宗，世傳道學，不佞竊伏淑艾乆矣，今何幸瞻言自致也。\n80937\t报袭克懋\n80938\t許殿卿不可謂不知我至其知我而信我懋卿一人耳不佞十年田間如一日懋卿蓋嘗窺我豈有妄意於世也起而應運數之防輒不自量以犬馬未填溝壑欲復作秦中故態以報舊好倐去倐就三仕三已如調世然不為造物所覊而行藏天遊終焉髙引以身寄之即不佞不恤矣所即命駕之浙蓋為當路所以處我者之地小觀後命徴夢卜云爾除目如雨不佞乃在積薪則又不但尋常視之甚以為陽喬所謂無因至前且然且疑將收將棄乆斯玩玩斯置矣而後不佞得以絶類離羣竢諸來者又奈我何不佞難於處以是為豫待也此唯下悃非懋卿知我而信我者不使概聞不佞乃今一以安焉興盡而返耳\n80939\t報吳道卿先生\n80940\t某軰自以狂簡，睹今之俗，郡守不復致士，而士亦不復附焉。每歎在昔及門之寵，曠古一遇矣。間聞廣平盧公拊髀當朝，又未嘗不稱述先生命世之才，節鉞一方，國家何憂邊也。此自時軰所雅推重先生者，不啻其常耳。乃前以法家超異取忌羣流，不盡所長，萬夫失望，何也。不佞某十年自廢，業已削跡，乃忽有此小草渡江，日不忘作秦中故態，歸返田廬，不自知其不可者。獻歲走謁諸院，且圖起居丈下，而使者儼然臨況矣。惟是長者之請，猶限於舍舘之私，而寵諭之頒，顧早慰乎摳承之願，為甚幸乎。伏讀寃録，有如天日，彼已飛塵，笑而置之耳。\n80941\t报呉济南\n80942\t念公不報之德未嘗不欲千里負擔一謁門下也顧以薄羈畏人兩過函丈而不敢入則官之為俗物可知矣雖翁愛我意已及此而示眾以譾劣之形不肖亦不能自逭其罪也然旋役復以疾作未堪摳承不獨薄羈之畏人者抵省百冗愈增惰氣視昔十載偷安不能奮飛矣向見三長兄英才雅質均之大器鳳穴之毛無弗五采桂林之幹動以干霄翁撫之膝下經學相難異聞互發家庭之美堂構之樂快何如也孫輩留神推步餉以珍果使預含飴之慈加於骨肉曷敢忘焉\n80943\t报孙金吾\n80944\t不佞蓋猶及見尊翁伯仲之盛，則私竊念之。大賢疊興，當自難乎其為後也。乃足下高才，復與羣從兄弟，嚶鳴聯翩，益光來胄，則三朝一世家矣。直暇詠言，輒防不鄙，洋洋大雅之音乎？不佞何幸，使聞之。今安得其人焉，而晤語一堂之上，以是尚友焉，未能也。\n80945\t上刘中丞\n80946\t曩以天不誘衷深獲無禱之罪於大父母至今十年杜門怨艾每一及之汗背無已旋臨東土用秉大憲不即髠箝重遺腆惠不勝處厚領之赧然承乏於官道滕之野始知鈞台以大中丞入覲遜館自避恐觸斧鉞之威徘徊未即伏謁然自視以薄受責不勇防亦悔之矣茲者車駕之便正其肉袒負荊之時而亦為公前驅之地復以海檄事嚴自失其會有終不得請之恨唯是不勝大願少垂夷齊不念之德相與自新而棄前過非敢曰附驥之私且三十載寥寥可愍也不校者安於釋然自訟者苦於不置即包荒之雅重愈著而不肖之謬跡常存矣無任惶悚馳戀之至\n80947\t与刘宪使\n80948\t奉違浹旬，不勝郤戀長者之甚。不佞猥以同宷之誼，託隣庇德，用紓內顧。所愧菲劣，日出視牘，動輒滿百，安能免戾？耘人之田，殊畏鹵莽。蔡公近報何似？肯為守促之否？\n80949\t报王给事\n80950\t足下出自著作之署，諫議金馬門，既已聲動朝廷，用是文雅高誼，懐我同好，斯天下願識其風裁矣。攝海之役，畀予方殷，防以及代，下情不盡，請益辱示佳篇，把玩忘別，輒有和章，少見向徃，幸卒教之。元美起憲河南，具疏力辭，呉明卿今補高州，五年一郡，復爾投荒，是爲兩公出處也。\n80951\t與胡大叅安\n80952\t蓋足下既以岳牧于衡之陽而不佞亦領郡畿輔以吾從計吏之後朝夕繼見也乃今十有三載矣攝海之役則長君柱史儼然辱而臨焉候諸道上持禮甚固通家承之殊為異聞不佞奈何敢於外夙誼而愛薄劣令無以著象賢之大也適按甬東耀我軍士行間是求使者有命顧前已補其人矣防當他請仰副至意\n80953\t报邓令\n80954\t蓋既按余姚夾江而城崇墉言言以為壯哉縣也令非其人不可焉乃賢奉謁郵亭則不佞察其氣已足以勝之矣舟中數語更與所圖上方畧相脗合俊傑之識匪爽也八章條達老成謀國異日足下撫鎮一台以柔遐邇大體具是矣其優主將以重事權有非新進左武自尊之淺見而存召募以固士志尤當今預防未然之逺慮所以懸絶乎潛奪行伍以苟目前節用之微名者自知未葉羣議而不以嫌為解諸子所不及也古人登常山而得符於代者則凡以躬閱視而使大勢在我耳賢不由是哉録致諸編畫列明楷裝輯整麗甚盛心矣外音韻六書數種仍希終惠不任望蜀之意云\n80955\t与徐少府\n80956\t凡人之情，莫不愛其子之能官，比其失志，斯衰矣。加之一旦棄養而即不祿，又誰不愈甚其積憾之心？此一時也。能官者之諱言詩，亦愈甚矣。唯公盛德，不以副使君之言詩而疑其不能官，以失志棄養而即不祿，以為憾焉，而顧為裝槀，乞元美序列，而更以聞諸不佞，拳拳將若寕不能官，而此不可無傳者。唯公盛德，逈異凡人之情，而所樂有賢父兄者也。不佞不任感羨，奉命唯公盛德，益敦天性，為孤孫嫠婦之庇，是懇矣。向過蘇州，元美序列已具集首，亦復拳拳孤孫嫠婦之託，而況唯公盛德乎？\n80957\t与郭方伯\n80958\t不佞奉委趨役惟謹八月二十五日抵京九月三日以臬司入見帝十四日則章畢達十八日陛辭已於事而竣矣是役也日惟辱命是恐黽勉自效非福德之遙庇而指授之素閑何以免大戾而貽主者羞也此無他大宗伯自以一時大典禮議不與簿領是承日夜伺吾二人者至則三晉已稱方面之使而陜以西繼之江左簿領因而懸笥不進遣紹歸請觀望中途乃知公識大體不佞咫尺天威屏營為勩所不恤矣惟公私厚發笥用覿始知中有深藏逈出常愧用心之宻若躬自急且愧且感曷維其忘盛譽傾朝節鉞孔邇不佞暫詣濟南一視老母先此起居用報竣事慰長者之永懐并陳謝悃新春於役面布不宣\n80959\t与张大防\n80960\t不佞甚陋，自以奉長者之寵，計欲處知德之列也。乃足下誼甚高，不佞詣吳而吳人士請焉，詣都而都人士請焉，以莫不三致意於公者，謂不佞同寀之慶，易事而可久，要以信乎朋友，道在是耳。不佞則申之以劍旁星彩，天表日華之句，則又以莫不咄然三嘆而作，謂不佞有臭味之好矣。公所以造不佞而為之重，豈淺哉。\n80961\t与崔少防\n80962\t不佞辱茲于役三月而竣事東還視老母則公之大賜矣無論渡江而祖之武林餽贐惟腆欵曲若不能輒已者之為厚也于越跨有江海足下節鎮一方雄矣新政濯然為創業名開府稱世寵焉不佞何幸暏之天朝澄朗今且以入賀行公豈無意乎\n80963\t与殷宪长\n80964\t先是不佞之越在田間者十載矣。自陋以不奉長者於浙之役，趑趄甚焉。則公實在此，不佞可以故人自恃而得免於後之君子，使少年軰勿疑焉，稱甚大惠，姑勿論已。即辟眾而言時事，動見千里，至今一如所料，不以疏而諱之，出腹心相示，令某得辱意氣之雅，以是不鄙，何以報之。公蓋自給事禁中，望日傾朝，其於出防外藩，緒餘乃爾。雖按院首剡，破格待之，何以盡公。而至以不佞厠諸長者之側，使謬附驥尾，以為某重，顧以累公，坐損所不恤矣。平生長者而天從之願，形穢自忘，則不佞雖僣，亦不失為知所向往之効，敢不益勵以求比跡萬一也。入賀捐餽，既以方命不恭，兼復小嫌，仰違矜念，使大愛不遂所施，淺哉。賴庇竣委東還，視老母計春之任，以謝諸惠。然公已江右秉憲矣。是舉也，先三日而謁相公，則相公起居公者甚偹，而他無所及，蓋其缺方新，有心哉相公也。即公雖非求之，然使當路者一切置而不問，豈不獲乎上之道乎。不佞蓋述所由以相聞，而非以為公耀也。舊知政之政，何以告新知政乎。然不佞似更中廢者，田間戀戀，奈何，惟長者憐之。
80795\t祭西安洪太守伯時文\n80796\t在僕弱冠受業諸生握手一堂譽髦用成始偕計吏入對大庭及爾如貫我心載寕尹彼吳興才非百里已則神明民斯赤子孰銘厥功今之冡宰片石巋然徳音未改既遷地官北虜侮予飛芻輓粟捷於羽書王師燕喜莫敢告勞歸主章奏紀綱列曹懿厥度支乃見經國轉餉朔方不稼不穡士愉馬閑疆場以晏所謂伊人戎有良翰皇嘉厥績名邦簡臨襜帷戾止克覃其心震盪之餘家無完堵揮涕下車問其疾苦省刑薄斂剖滯若流可安者公匪地是謀厚載維人坤儀靡常我室翹翹侯茲降祥杌陧之危孰不累卵政未及朞履道坦坦居有積倉亦以禦災倬彼雲漢百姓於摧躬自斷罰郡務遂繁旦夕熈明乃蹈斯言病不遑息愈殷臥理浹旬在告倐焉不起聞當屬纊男啼女乳不及後事興而問雨嗚呼伯時何用為哉而身不閱百姓恃將其誰哉某昔也分符且之鉅鹿祖席諄諄勿淪於黷素尚泊淡侈將自覆持憲闗中於焉邂逅依依他鄉歡然道舊首倡士風以光爼豆誼正自尊師嚴不疚是其語猶盈耳不居者形苟為衷未和而求之杳乎嗚呼伯時之靈\n80797\t祭鄒明府文\n80798\t順徳逆命正乃裕如豐才嗇施自得則餘若夫欣戚繫於用舍是親世而身防能取愜於適意可流動而不居矣維先生英資秀發幼齡崇志浩浩鬱鬱鳯翔虎視振俗障流宗盟士類井掘簣覆髙山深泉周作孔述聖熄明愆學以辭逹竒能取忌即空言之徒競爰慨然於小試召杜新鄉卓魯陽城絲綸防於理絲爕調寓於觧爭朞月二邑風雷千里懸蒲在庭臥轍當軌恫瘝爾民優防吾心既觴且詠言宓琴昔十俊參名三齊騫羽談詩避階乞文環堵及飭治於遐方覬功立而脫組卑官勿羞頽乎就愚事興義便躍以徃趨執一於是守關萬夫樞要肆侮蜾蛉斯藐依彼古常毒群小我違我歸匪祿伊貞故嫉諛者必忤眾雖阨困而能亨顧康濟之罔謀胡委訧於尼止既韜已以密藏何美服之誨指進以冠紳退而韋布非軒冕之避榮恥衮職之未晤彼名辱而華躬顧簮裳以載路仰茲令操立懦亷頑奚其為政敦樸以還孰云矯異愈堅末節克家嗣徽廸訓承烈有翼垂雲伏林未起邦閭卓稱喜難於子\n80799\t祭良醖署丞馬君文\n80800\t在昔世家由禮爰彰貽穀士不化於豐芑國何賴於喬木也開業者艱承考者逸心危而得志損則失此夫武有不防之憂統或作之無述君子欲為可繼而奚樂無疆之恤哉唯君有祖早振文囿翕然儒宗徳音是茂聲聞四夷身朋三夀唯君則孫毓茲仁厚聿服清僚宗廟用酎既醇既裕如揖如授其在同朝之士見其容履之婉順勿問名氏而已皆知其為大賢之冑矣孰不曰吾得以識青雲之良白眉之秀邪是雖鵠鶩之訓聿嚴而騏驥之驟不後昔遊太學無敢謂秦無其人而今在仕籍益以信殷實由舊也茲何可使不乆於代而嗟斯疾之不偶乎\n80801\t祭張隱君文\n80802\t公至性近道，不困於學，質直好義，不掩於樸。行華身斯，文章德動，物為禮樂，視帝力所獨有，揖天民於先覺矣。方其幼而失怙，靡依匪母，一簞者粟，百里則負。髫齡纖儉，防防在疚，不振於宗，遑恤我後，宜無忘於愈防而不睦以有咎也。暇日修孝，不宿不藏，諸父昆弟，思輯用光，婚姻孔嘉，匍匐有防，貨財可私，本支未昌，敦薄寬鄙，徽猷是襄，此圮族所以為凶而公自履者祥也。又其少而治產，適我御窮，俛拾仰取，力嗇務豐，若貨殖於受命，謂奇勝之自躬，能者輻輳，不肖瓦解，彼居息幣，唯吾與通，若宜無忘於嘗艱而放利以興戎也。未衰戒得，積而思施，館有遺裝，偕旅罔知，緘志以還，歸慰其嫠，非能讓財，昔饒爭時，激貪勸廉，末俗以移，此奸富所以為下而公自居者奇也。又若外示怯而重為邪，中賈勇而羞使氣，里有少年，謂我易與，閭之長者，式復以畏，獲金珥於隕蘀而女泣不生，止以待夫求者，取諸懷而予之以行，鄰婦就汲，窺我篋笥，慮貽之慚，趨以引避，晚即廢著，籯經遷儒，厥季蜚聲，用賓王衢，父飲於鄉，子薦於藩，詔賜爵以優老，齒及耋而彌尊，奚其為政，家惟化原，何足以臧，善斯類蕃。某等視必達於此邦而與裁於吾黨久矣，痛君子云亡，豈私淑猶存邪，公其尚鑒於斯言哉。\n80803\t祭璜山趙隱君文\n80804\t先生代有厚產業，乃鉅族。幼安於倉箱之積，而無遷技；好壯修於忠信之義，而無忌穡。服千里則美處不愆，仁於宗則和室不去。祿盧城諸豪負勢任利，父老有三害之恥，一至其門，靡弗左右相視，逡廵言事。璜山眾弟雄才偉智，閭巷有二難之謡，毎親於身，靡弗徐行肅侍，恊恭飭志。旱乾水溢，指囷而授長吏，即郡庭徵辟，亦跡所罕至。嵗時伏臘，秩筵而聨群季，逮妣祖祠祀，尤躬於自致，是孝友篤之天性，而淳懿概乎人情。聘魯貴公，入境而問俗，若獲麥邱之隱；瞻岱髙士，及麓而仰風，悼茲蘭谷之英。日用之常，則樂衣食之遂為榮。我田既臧，千耦其耘；言就爾居，百堵皆作，臿如雲興，恱怿有獲，築不日成，塈茨是恪，素風比湯沐，黃髪詢廟堂，庻祜用篤多男且良。八慈為龍，今過其歴；九雛皆鳯，世謂之祥。俶載南畆，侯旅克諧，儐於東序，寔殷孔懐。厥仲承家，紹儒衍澤，昔從吾防，崇心畧跡，嚴君與依，來朋莫逆，觀直諒於分體，遡洪深於濬源，常慕斯無懐氏之民，而誦其有道者之言。今其逝矣，何以謂大徳必夀，未之思也，豈或有不忘者存邪。\n80805\t祭王給事中封君文\n80806\t蓋公初効計然之防即負向平之識有志四方廢著而息千金自衛連騎鼎食觀貨淮揚浮防南國不訾者身竒勝者徳洗腆用歸肇牽車牛處士之義退而彌修以亢厥宗無急不周何有何亡黽勉是求獨切有谷之思而裕後以貽謀也侃侃給事實厥令子在昔朝鮮世崇臣紀曰明是常以享以祀帝曰行人辭命是美徃立之君錫我繁祉服以上公使者宴喜外夷望風髙山仰止徼福朝廷永言東鄙海為不波自今以始四牡載旋報成我後詔書相勞俾省章奏何以柔逺政惟由舊尋長六曹直聲益茂嵗當述職諸侯率從黜陟幽明有來雍雍乃抗大防為國建防岳牧刺史臨下有赫誰其共理良二千石令尢近民無自立僻百里之宰父母是獲仁即衽席暴亦肘掖考績無防官邪無卑甄別淑慝孰其可私巧文相謾法有不施臣于其時鷹鸇擊之帝曰俞哉納言惟允乃絓吞舟以厲庻尹小邑知創去惡斯盡矣天下莫不謂趨庭之訓惟肖克敏也某等謬以夙誼蒞陜以西邦有典刑俾政不迷何天不慭遺一老而物有所不可齊邪\n80807\t祭王給事封君文\n80808\t視業以息志於四方千金自衛觀貨淮揚浮防七防不訾是將處士之義退而彌彰何以亢宗燕貽則良式穀者才竒勝者子朝鮮稱藩徃錫繁祉帝曰行人辭命之美外夷望風徼福東鄙執成我後懐柔逺人俾省章奏密勿經綸尋率六曹直聲愈振既集岳牧幽明黜陟勿輕令長為虐為徳既已近民百里寄命遂乃抗防一新大政績防必錄尤嚴苛競孰其敢欺具曰予聖臣當其時紏察官邪庻無遺姦以害國家帝曰俞哉其惟共理郡邑既熈父母孔邇侃侃給事論思以和有此黃髪庭訓則多某三秦為憲移風向淳典刑云亡于何其臻\n80809\t祭少司冦楊公封君文\n80810\t唯公所謂隱君子而逸民者哉。幽燕古稱多忼慨悲歌之士。即少年使氣。容有肆而凌人。惟公其儀不忒。是亦為政。悼哉司冦。克紹其慶。廷尉司空。二茲民命。三丞栢台。著聲諌諍。休有烈光。用基式敬。屬毛離里。繼善成性。當其還所遺於嫠婦者盈貫。至今漁陽誦不疑為長者。加之投所選於父老者一錢。愈使山隂謂劉寵為亷吏。不言而教。可承者志。父子同心。窮逹一致。九十四齡。日閱諸編。伏勝授書。異代稱賢。四子六孫。星聚百里。荀淑為樂。嫓美前史。不獨浚明有家者仰先民而漸世澤。亦使觀俗於野者歎王畿之多耆舊。皥皥以徵帝力。煦煦而近天覆。某等方覩維喬之向榮。佇觀邦禁以有成。乃與化俱逝。詒斯令名。則誰不撫燕翼未終而遡源自生以無堪於情哉。\n80811\t祭畢封君文\n80812\t嘗聞陵陽而南浸江之邑，其境清曠，靡流尚輯，作苦無凶嵗，服嗇無富家。人稱隱君，士稱逸民。先生於其間也，不位而以徳尊，不名而以義揚。排難觧紛，慕魯仲連；息爭化俗，慕王彥方。族相附如行葦之於本，群相恃如鳥之於長。無論君子之至邦，善者之入吾黨，莫不見閭而式，執饋而饗。將以觀淳樸於式防，得耆舊於草莽也。爰有譽髦，實生膝下，早承嚴訓，聿追時雅。謂余志在春秋，用謀貽於弓冶。乃登宗伯，載離司冦。其文則史，藝成而上；既明惟允，法處其厚。某等分曹而治，麗澤以居，毎取斷於引經，各獲益於啟書。片言父教，自出五聽；帝心所屬，鯉也過庭，由也折獄。道同者友，宷同者官。或遡之源，或漸之磐。朝錫命而夕考終，木欲靜而風不寕。是徒遺後以不報之情，而示物以不厭之形矣。\n80813\t祭德王妃劉氏文同許右史\n80814\t維靈淑姿，聿茂厥祥。不遲翩翩，吏部于誕之奇。赫赫大藩，實維我儀。亦既嘉止，陰事咸熈。居則命史，動輒稱詩。雞鳴致戒，樛木致慈。克配令德，君子攸宜。有來雍雍，被之僮僮。于沼于沚，在廟在宮。為絺為綌，罔怨罔恫。思媚厥姑，徽音日崇。壼職靡忒，國乃始風。某既西觀，采人倫是常。歷彼二南，彤管惟光。邦才委質，而右夙忝。惟良無詖，私謁以二。周行胡茲，不造溘然。其逢原達者流，表植者從。貴不自身，伐不自庸。主器以長，維城以宗。茅土百世，厥萌在初。休戚是同，山川舍諸。日月之際，此維有家。屏翰之功，豈其緒餘。載罹寒暑，言即于幽。維王內顧，曷其有瘳。為樂以善，隕哲惟憂。琴瑟不御，寤寐是求。某等悼逝則深，敦誼綢繆。生芻是將，以慰阻修。\n80815\t祭樂平令羅君文\n80816\t維靈蚤嵗明經百行是常阨於多士闇而愈章卒業太學尚友四方觀徳問藝中心翺翔既除茂宰臯落之墟三晉遺風肅如穆如戴星而治鳴琴以居績用是成曰父母且曰父母且靡民匪子孰克厥家選曹嗣美銓管九流檢裁維理出納王言喉舌之紀帝眷巴蜀中丞用遷趨省於庭朝夕是防奚其為政維茲象賢中丞自邑御車而旋進維良吏退亦敦仁以勸頽俗言復於豳胡此不淑殄瘁駢臻不朽者澤垂裕後人\n80817\t祭殷太孺人文\n80818\t孺人名族，世家降淑，自天別駕，覃澤有開，必先亦既歸止，思輯用光。乃遭中葉，伯嫂是將，裘褐在笥，糟糠在堂。雞鳴視具，蠶織曰常，井臼操作，不徒為養。琴瑟靜好，既翕友於人，逸我勞孰終晏如，人侈我儉孰終有餘。蓋已自失其貴倨，而不愆於厥初。唯是君子，夙夜敬忌，未嘗片言以相加遺。婚防疾苦，是問是饋，何有何亡，務成其事。簮珥糞土，可捐非義，使不困於急難，以永錫乎爾類。娈彼檢討，孩提自竒，孺人自謂不肖，恒斯豈其必盛，於以轉衰弱，不好弄而壯有為。徳輶如毛，一錢勿持，既就外傅，嵗五更師。在昔三遷，異代同慈，既宦詞林，愈嚴教思。人以烜赫，我以委蛇，始誰先容，寵至不疑。順取逆守，工拙半之，祿即非贏，饔飱不遲。買馬得薪，買奴得蔬，物將棄而適用，事可已而競時。蓋自乳哺勝衣，通塞顯防，仁人所見，無非母儀。靖共在位，性分自定，文章華國，志意之榮。坐而論道，其則不遠，必聞其政，無忝所生。氣所相屬，誘以其衷，愛之能誨，正以其防。不儼然為大儒，必隱然為重臣。尺棰不施，孺人聖功。攀龍之於檢討，處則同門，出則偕計，自公退食，靡曰不詣。交相定省，如兄如弟，手足一身，壎箎六藝。孺人蓋嘗視猶膝下，而將不億其麗也。大化一遷，云胡不瘳，桑梓殄瘁，非夷所謀。其在攀龍，與此靡依，世徳是求，逝者弗居，徽音是遒，無疆維恤，無疆維休。\n80819\t祭何考功太孺人文\n80820\t某等聞諸母儀，訊之女史，則有若漆室之於君臣，緹縈之於父子。而其雖值離亂，稱義則身全；雖在負汲，稱孝而貌祀。與夫杞梁、華周，勇下五乗之賓；鍾離、宿瘤，治禆二王之美。又莫不嗣徽音於齊魯之墟，比懿徳於海岱之里。蓋家傳而閭誦，或異世而同軌也。孰若孺人，質之耳目可徵其實，遡之子孫可識其始哉？相夫於儒，婦道乃成；撫孤而仁，卒貽令名。考功之所以茂品藻之譽，擅題才之術，則誰與豫導其神發之智，不失其孩提之明？故清通簡要，欲飬於總角之初；而立訓示慈，愈深於屬毛之愛。蓋士有披雲霧以覩之，莫不即音容而如在也。方其奉親入蜀，悼茲王陽，長坂九折，白首是將。於時孺人不以道惡為觧，而以忠臣相期，叱馭使前，安顧身為三年理官，巴人去思，所得賢智莫大於斯。今其逝矣，雖章服朝委，而令聞天終。使待銓衡者懐俎豆之教，見經綸者思機杼之功。復以讃孟母開聖之烈，而益彰我鄒魯君子之風矣。某等能不悼淑徳之云亡，而俟世類於無窮哉？\n80821\t祭梁武選太孺人文\n80822\t以某等所觀於母者漢平陵孟氏為得其槩哉始也女貞不字偃蹇擇對及得賢如梁伯鸞者奉之乃能更綺縞而椎布操作以自代葢見其償豕之義雞豚不察是以賃舂之賤而井臼匪憝彼所欲者裘褐之人吾何有於雜佩由是而夫為大儒受業太學仕隱一邑民稱遺愛是亦居於齊魯之間而風澤猶在也三子毓秀最良季者早擢進士官屬司馬又嘗觀所恪共邦政慈訓攸從則不必同諸臯伯通之廡下而可識其具食舉案肅穆之容矣起於緝績而加茲象服則益榮昌於後裔而名以徳曜則稱情今其逝矣見君子於地下豈徒重要離之烈而成其髙清哉\n80823\t祭郭子坤大孺人文\n80824\t曰淑徳近質苞實則蕃敬德若葸令儀則敦允秀于閨式宜厥家勿愆爾婦母用孔嘉誰願之室匪賃賃舂三十始字梁鴻是從懿彼景純文絶地紀相茲肄術贈珮脫珥恭其諍夫愛而誨子謂彼致逺易轍正軌舍焉可遷徙業則是無泥舊學有律有禮季以鶚興卓哉修士囊書在籯一經則珍遼矣俯察法邇在人豈伊慈闈趨庭有嚴防所代終以依以瞻有曄其裔天祉方錫何以罔極報之貽戚某擇交齠齡睠焉諸嗣親以異膝友以同氣窺所與逰無棄童穉時已知興託息委器長而績儒聨編俎林入受訓言出敷義箴澤麗有源與茲隱悲悼我良朋其胡有夷\n80825\t代祭裴御史太孺人文\n80826\t惟靈克嗣徽音，有淑其慈，裕我後昆，是良母儀。適而宜家，衍以充閭。御史廸訓，穆如肅如。梱範既嚴，邦人錫嘏。不逾戶庭，澄清天下。出貞庻度，入憲一台。激之揚之，秉心不囘。既擢陳臬，視學於東。齊魯狂簡，斐然向風。載色載笑，澤斯用溥。為遷者三，敬敷者五。卓彼大儒，式弘譽髦。一經則傳，孰哉劬勞。既成厥績，載藩中州。叅佐旬宣，淠彼承流。夫何遽爾，靡依天喪。懿徳殄於其闈，瘁於其國。某匪良奉職，牧此冀方。早辱汲薦，錫我寵章。其在望豐，裁而擬所自始。沐甄陶而本所為親，則已百寮服義而多士懐仁矣。矧知遇之殷而夙誼莫愆者，又能不戚於爾類以歎息於開先也。\n80827\t祭何考功太夫人文\n80828\t夫人少膺懿粹，誕茲淑貞。婦德既備，母儀以成。方作嬪於鴻碩，遂媲美乎漆室。恥獨為君子，而覬魯之多賢。由是尚書授業，生徒景從。而典謨誥命，學是有傳。時則邑有大儒，家無治產。佐以機杼，簮珥是捐。可謂有相之道，伉儷弗愆矣。乃育考功，屬矣所賓。尺孤是託，罔極於仁慈以養。智穎發所因，有經者笥，有泮者隣。及其對揚於大庭，無非正始於內訓。而平反之為孝子，即其叱馭之為忠臣。故三年於巴蜀，稱其為理。九流之銓管，所賴以振也。識者以考功清通如裴楷，謂馴致於俎豆之教。恬正如李毅，為不失其孩提之真。則是帝所難於知人之哲，而我玩之膝下。壯所聖於養防之功者，而我通乎一身矣。是宜象服食報，錫類無垠也。逝者如斯，得於披覩者益歔欷乎哀毀之色。矧某等有兄弟之義，又安能無痛於殄瘁薦臻哉。乃防楮柏，載列明禋。\n80829\t祭胡評事繼母袁太孺人文\n80830\t于猗孺人，三原令族。昔在于歸，遭家集蓼。方封君失燕婉之好，而徽音之嗣難也。時則閥閱于卲公之黨，眾即擬知其貞淑矣。載及廟見，克謹婦箴，乃賔饋饁，如鼓瑟琴。視美舊特異，形同心其於梱儀，猶易室而相授，遂使君子若未嘗或亡。耦事咸定於委裘，跡不駭於發笱，是坤道所厚也。以至嫁未學，飬卒貽之子，愛非己出，遽怙之母。唯吾不愧於復生，斯彼罔恤於厥後。哀此四人，孩提何知。其季始育，不絕如綦。則令屬我毛里，離我衷曲，躬澣襁褓，身需攜隨。哉非見夫戲嬉啼號之皆為慕已，而以長茂成立為足以示慈者，又烏能內外無間辭乎。今既以咸樂有室，諸孫日蕃，篤我世祜，其澤愈敦矣。獨異夫兆防於廢興之端，察先於童齠之智。仲而茂才，卓彼國瑞，開籯經以勸學，捐珮珥而修防，使就大儒，推先士類。庭中稱平，天下受賜，尚亦有利哉。是為孺人誥言所崇，璽書則備，宜錫祚於無疆。忽造物者多忌，豈粹徳易匱，而福善之語猶偽邪。\n80831\t祭饒侍御太夫人文\n80832\t蓋聞夫人令徳惟貞淑慎爾止以憲梱內外傅伊始家以慈母國乃拂士襁褓之功諤哉君子設俎秩秩攬轡彌彌蓋屬之毛裏聰明自出寄之耳目謀哲其諧也信蹇節不可謂非性而氣質之用孔皆矣某等論思一台伯夔仲龍澄清四方恊恭奮庸其將以知興之所從嗚呼已矣徒悲烏鳥之私未遂而列栢之防無逢矣\n80833\t祭恭人文\n80834\t嗚呼恭人惟性之樸惟徳之基方其禦窮豈逹是期貴有今日寕爾所知援而止之不躁不疑中含辯慧自夫則狂無非無儀得以相忘嚴于寡姑佹焉下堂懿斯象服允矣糟糠見一鐘于乳哺殆匪子而靡親尸饔勸學孰百其身謂壼政莫大主器而承家實在後人巾櫛委媵託息茲倫亦既抱孫受福不那于以效我為勞孔多代終有慶遑恤其他撫遺孤而對泣奈蘊結之云何\n80835\t自河南告太恭人文\n80836\t隆慶三年閏六月十二日兒攀龍告母曰三十寡母九齡之孤既即外傅擢第王都京臺郡邸無弗與俱匪朝匪夕是敷是愉自西振鐸為孫孔旋起家於浙為婦告捐誰謂河廣力疾以遷誰謂天逺喘息判然十年自廢菽水庭防尺書斗祿胡適與謀豈母之溺狥孤則瘳未畢正伏溘焉首邱暴不及訣危不及持母豈自意孤常自期母今安徃藐孤在茲出則不返返唯其輀亦云就養孤則不良詰旦東發視彼故鄉我父迓之歸於其藏母也有孤是護是將謹告\n80837\t辭太恭人文\n80838\t兒則無良曰母是怙自柩之東旅焉是主防魄所依亦唯環堵既啓父壙叶吉載祖三孤具列永言爲憮爰致大誼以孚振古厥初生民兒則孔辰實始立慈終焉允仁未存者子未亡者身扼我者天競我者人于時九齡毋倍者再季誕逾月仲癖且廢左提右攜乳哺自愛中外嘖嘖幸毋之貸于時毋危如旒欲潰毋今在茲徃將安在成說維何躬之不逮乃奉祖母鬻宅以遷舍館未定祖母載捐展轉五就是粥是饘非不拮据溝壑朶焉季乃間出十載不旋仲惰以戇如寄食然兒雅好防搦筆自賢母豈知兒可防而前知匪所託大信以全藐焉諸生技僻而堅辟之行暍挹彼流泉母豈不知置之自便筮仕就養視歴艱難是菲惡奉有餘歡曰兒不第終饑且寒兒歸自西三遘竒疾毋亦浸衰勞之即逸駒也防母造駒之室百爾孫謀不如所質兒既起家就養有日其不命車顧孫多恤顧已念兒間以有孫豈無二弟不及其門兒歸自浙亦閱涼溫寜加至性而老彌敦兒方自慶所樂與存家有我母國則至尊亦既入賀陟憲中州板輿載駕色不可留無幾見汝亦又何求自春徂暑朝夕北堂弄孫之暇語必故鄉母即暴注恬以爲常兒愚匪意豈毋所量相視一訣洞惟肺腸蓋云累汝千里是將詰旦之役將者告防母所未亡母今則亡
78450\t送靳潁州子魯\n78451\t華陽館前桑葉飛，荊軻臺上送將歸。為言擊筑悲歌者，當時酒人今是非。太守褰帷薊北來，燕山忽斷楚天開。郡中曉月雩婁岀，霧裏秋濤桐柏廻。黃金璽書發明光，東走潁州西豫章。君家兄弟二千石，承恩不數尚書郎。朱轓雙出領專城，五馬踟躕五馬行。漢主乗春徵計吏，小馮何讓大馮名。\n78452\t送新喻李明府伯承\n78453\t爾昔紅顔客薊門，獻書不報哀王孫。一朝致身青雲裏，座上還開北海樽。余亦題詩郭隗臺，燕山秋色對銜杯。論交共惜黃金盡，此處空悲駿馬來。可憐郢曲今亡久，下里之歌吾何有。文章稍近五千言，雅頌以還十九首。才子新傳白雪篇，江城忽借使君賢。那堪西署為郎者，多病離居臥日邊。\n78454\t贈張子含茂才\n78455\t憶昔中丞全盛時，少年裘馬相追隨。忽逢世變夙心違，逆旅荒涼舊識稀。古來萬事皆如此，何用空悲昨是非。流水無情白日速，紅顔猶在黃金防。飲君莫辭燕市酒，欲行不行且擕手。青雲今有故人存，好贈綈袍哀王孫。\n78456\t刁斗篇\n78457\t隂山戰合胡天黒，漢兵大呼單于北。邉秋日落五原屯，碛火夜連千竈食。驃騎橫戈拂鐡衣，悲風黃草白榆飛。渡河鳥陣旌旗伏，臥壁龍沙鼓角希。征人馬上援枯骨，滿地清霜刁斗發。朔氣遙傳瀚海雲，寒聲亂動輪防月。掩笳驕鶵聴垂泣，按劒材官怒指髪。宮女琵琶咽逝波，使臣旄節凋幽窟。誰能絶漠靖邊氛，哀響如今不可聞。六郡少年思轉闘，摐金猶憶李將軍。\n78458\t送張子參募兵真定諸郡\n78459\t薊門昔在烽塵中，匈奴火照西山紅。氊廬相望赤縣隘，梟騎未厭神畿空。君王拊髀過郎署，侍臣扼腕談邉功。每飯不忘鉅鹿戰，千金先發華陽宮。邯鄲少年防俠子，腰間匕首懸秋水。出身願屬羽林兒，橫行誓奪單于壘。騰裝夜別縱博塲，貰酒朝辭挾瑟伎。馬上風雲八陣成，帳前鼓角三軍起。故人新貴寵軒墀，亂後髙名衆始知。國士漸防投筆至，主恩況許請纓為。天寒恒嶽倚長劒，雪滿滹沱擁大旗。歸來漢苑生春草，見爾論兵散幕遲。\n78460\t齐侠行\n78461\t簡書八道發明光，詔徙羣豪赴朔方。神武臨軒耽虎視，將軍秉鉞鬱鷹揚。山東十二諸侯國，海濵五百義士鄉。厭亂齊臣思定伯，殷憂漢使出勤王。敵驕擬縱田單火，客憤能飛騶衍霜。彀騎人人白羽箭，民兵處處緑沈槍。九河寒色旌旗動，岱嶽秋隂鼓角長。各倚少年輕燕頷，曾經遣戍守漁陽。一匡九合豈受賜，排難觧紛不可當。往嵗潢池先防陣，三時大戰銀冶場。功名未致有莊賈，肝膽欲傾無孟嘗。天子只今顧西北，男兒俠骨埋邉疆。\n78462\t賦得金谷園障子\n78463\t誰將金谷傳毫素，座上無人回顧。乍展旋驚澗水流，才開已識河陽路。四壁真看片錦圍，中庭如見雙鬟度。移席休臨墜妓樓，解衣欲掛沙棠樹。彷彿明妃出塞吟，聽來未必梁塵誤。詩成酌我我豈辭，便過三斗無論數。綠珠安在恰當壚，似留且往勢可呼。意慘崑崙紫防窱，色寒滄海紅珊瑚。君家富貴合如此，此時那知有障子。縱然客散掩空堂，猶聞夜夜春風起。\n78464\t送申職方謫萊州推官\n78465\t嫖姚三疏奏明光，九月王師掃大荒。不求十萬羽林騎，從軍但請尚書郎。防君未是侯門客，草檄論兵一當百。片言不合徑拂衣，坐使元戎氣蕭索。漢主臨軒送逐臣，褰帷海上及行春。正逢匹婦銜寃雨，一灑浮塵不汚人。遊燕曽攜短匕首，袖裏虹蜺今在否。出闗若見棄繻生，為余持贈單于走。\n78466\t送趙貟外行邉\n78467\t狐白之裘紫騮馬，鳴鞭東走漁陽野。自言天子授長纓，明光殿前三使者。飛檄遠度桃花山，昨日遼西校戰還。吹律春風回黍谷，揚旌暮雪灑榆關。關門一望煙塵色，抵掌志馳伊吾北。豈獨秦人重繞朝，誓令羌虜避充國。此行不按督亢圖，欲畫地形取匈奴。指揮千障鐵如意，出入雙鞬金僕姑。驃騎將軍綠沈甲，鷫鸘大夫黃石法。磧裏兵屯種玉田，雲邊燧起彈琴峽。元戎幕府贈吳鉤，太守離歌岐麥秋。防君歸奏稱上意，何足道哉萬戶侯。\n78468\t賦得狼居胥山送李侍御\n78469\t材官十萬絶大幕，逾河一戰胡兒卻。夜縱翼兵襲章渠，繫以往封狼居胥。姑衍山頭列旗鼓，中壇擁纛陳首虜。帳前面縛三當戶，驃騎將軍醉歌舞。北風千里雲摧頽，瀚海波濤蹴日廻。漢家天子雄才哉，防書親發栢梁臺。君持繡斧五原郡，牧馬單于不敢問。黃沙白草寒，今年為王犁二庭。\n78470\t送徐汝思郎中入蜀\n78471\t岷江東流何渺茫，仙舟西去指華陽。峽深當畫暗，雷雨白帝青天豁大荒。一望峩眉山上月，風吹寒影墮瀟湘。益州部裏占星使，草色春時接夜郎。客將河漢支機石，歸自乘槎歷七襄。萇弘碧血埋難化，杜宇啼魂怨未忘。胡不為我排閶闔，願君致之北斗傍。即今叱馭九折坂，金精元氣參翱翔。雪峰突兀三飛梁，中掛鳥道通蠻方。司馬長卿子虛賦，其文可以陵太蒼。臨卭小監楊得意，亟薦詞臣謁建章。後來此事益寂寞，煙塵萬里遙相望。\n78472\t叶舍人\n78473\t舍人家世稱儒素，供奉班聯起居注。仙郎盡識鳳凰毛，父老相傳驄馬步。當日蘭臺抗疏還，讀書高臥柳亭山。至今猶憶張文紀，年少官防犯帝顏。聞君夜入蓬萊直，歸夢時時動秋色。翰染金莖彩露寒，廬開玉樹青天逼。回首南雲春事繁，浮丘峰下小桃源。他時搖艇新安水，坐把江花醉故園。\n78474\t送谢茂秦\n78475\t孝宗以來多大雅，布衣往往稱作者。謝家玉樹操郢音，其音彌高和彌寡。寓梁曾曳王門裾，遊燕欲薦中涓馬。豈無冠蓋映當時，滿眼悠悠世上兒。文章千載一知己，交結何須鍾子期。此物有神兼有分，富貴浮雲不與之。盧楠坐銜越石恩，醉後感激肝膽言。蒼鷹睚眥鸚鵡賦，身掛羅網何由翻。殷憂楚奏秦庭哭，遂雪黎陽國士寃。歸去東將釣滄海，安能貧賤常丘樊。早借江鴻報消息，或臥春雲且故園。\n78476\t送太醫令周一之從大將軍出塞\n78477\t武皇按劍明光宮，夜發材官六郡雄。  \n臨軒親遣上將軍，誓掃匈奴成大功。  \n白羽九邊傳漢月，霜戈千里排胡空。  \n轅門豈聞天子詔，帷幄寧多防士風。  \n書記翩翩爾其選，志勒燕然禪姑衍。  \n業許原嘗念己深，情憂平勃交仍淺。  \n藥囊每擬提荊軻，駿馬何曾避桓典。  \n淮陰惡少舊相輕，朔方健兒知姓名。  \n身為揖客元戎府，意氣秋高出塞行。  \n二百年來無一戰，今日王師遂北征。  \n便當滅虜始朝食，不擊單于不解兵。\n78478\t南溪老樹行\n78479\t老樹橫溪十畝陰，下有跳浪三百頃。酒罷捫蘿坐其上，白眼青天何不逞。牛斗之間見浮槎，蒼茫宇宙成漂梗。念我平生湖海客，衣裳泠泠風馭冷。文章八代俱望洋，心事防人同哀郢。醉裏誰堪此陸沉，俠來氣與千濤猛。洛浦明珠舊寂寥，渥洼神駿空馳騁。翻然大呌觀者摧，那知世路滄洲永。投足還探河伯宮，俯身欲拾中流影。驪龍蜿蜒垂霧雨，虹霓繚綟含光景。須防力疲神亦，乾坤低昻發深省。最竒披髪泅呂梁，願言洗耳臨箕潁。初防長駕出黿鼉，豈云吾道終蛙黾。王郎驅石到渤澥，徐子招招廻舴艋。此時共濟失狂瀾，卻悲胥溺情難整。泥塗豈可困豪防，男兒相逢誇項領。遂憶鳴鞭昨夜歸，湘娥漢女猶延頸。羣靈至今未敢散，寒江颯颯開塵境。\n78480\t送公實還南海\n78481\t梁生偃蹇誰與倫梁生偃蹇無與倫為郎十月不厭意上書乞歸南海濵文章往往迕時好富貴安得嬰其身獨存肝膽論交者一一凌雲作賦人憶昨擊筑飲燕市酒酣以往氣益振黃金之臺空嶙峋華陽之館誰為薪騊駼騄耳俱良馬劒客博徒皆俊民梁生徐生情最親宗生王生詩更新經過但坐歌白雲罷曲徬徨若有神揮毫夜夜揺星辰襟期矯矯何能馴梁生此事成萬古欲別牽裳遂具陳羅浮之山何崔嵬下臨莽蒼波濤開維舟防浪長鯨出倚杖垂天大鳥來北望中原寥廓哉飛厓坐攬百粵色羣峰黝行風雷梁生之廬搆煙霧千尋薜荔青摧頽有時髙詠反招隠巖壑無人秋雨哀尉佗椎結夲趙俠陸賈縱橫一漢才丈夫有道在龍蠖還能與世相裵徊梁生何為終蒿萊梁生慎勿終蒿萊\n78482\t擊鹿行【并序】\n78483\t余往與王生過子與見伏鹿於庭戲相謂曰余將攜徐夫人匕首刺此鹿麋臘之也生豈不願為我掎角之哉又與王生過子與則子與刺殺此鹿食王生既而宗生亦至相與批脯飲也亦大豪舉哉乃各賦擊鹿行壯之矣\n78484\t徐卿意氣殊不偶，買鹿百金求其牡。華堂燕客忽自放，醉把邯鄲鐵匕首。須擬麟從帝藪防，未聞鹿觸匈奴走。高材吾黨復誰過，文章矯矯驅群醜。失日難將四海求，逐來定死諸公手。毛灑旋疑霜雪寒，角摧更見珊瑚朽。王郎大呌捧銅盤，接飲其血防以酒。顧我前呼歷下生，與君相愛為君壽。舊時疾足今能否，安得新詩滿人口。須防碧眼胡兒至，落碪脯臘無不有。下箸已畏翠釜空，纖羹更出青閨婦。眾饗杌上肉如陵，覆蕉尚在隍中守。嗟乎曲士夢何久，徐卿獨醒可與友。\n78485\t送元美\n78486\t王生二十趨明光。是時作者不可當。世上之名他自誤。須君千載垂文章。夙昔陸沉秋憲府。風塵慘淡尚書郎。心知此物難再遇。片語論交燕市傍。攜手七陵朔漠色。悲風九月吹白楊。居然宇宙見雄俊。睥睨今古神飛揚。流俗紛紛失肝膽。那能結客聲利塲。近日操觚滿京洛。江河決注非其長。家握靈珠戶和璧。及逢周客皆深蔵。髙才楩楠與杞梓。吾道麒麟或鳳凰。清廟遺音壯昭代。天庭火藻懸衣裳。生也經綸斯濫觴。混塵安取金躍冶。養鋭更羞錐處囊。伊周屈宋儻易地。鈞衡藝苑俱稱良。生也為情誠彷徉。但願右挹擊築之荊卿。左拍接輿之楚狂。二豪侍側乃蜾蠃。四子講徳如蜩螗。舉觴白眼天茫茫。秋風胡為歸故鄉。亦欲送生從此去。留生不住悲河梁。彩虹千尺掛碣石。贈生千里為帆檣。\n78487\t楊山人【四首】\n78488\t苕溪之水何泠泠，吳山一峰天目青。千林萬壑子雲亭，從他世人還解事，白頭不厭太玄經。\n78489\t其二\n78490\t吳門市卒能逃名長安貴人非其情南山薄田春自耕盛世為農亦足老少年何用隨諸生\n78491\t其三\n78492\t千篚湖綿白雪開，滿江稻色黃雲來。山中客醉頷其頦，自言七十巖畊者，帝于我有何力哉。\n78493\t其四\n78494\t長裾不為王門賓，千金散盡江湖人。菰城一臥三十春，防爾紅顔逐燕雀，終然白髪行風塵。\n78495\t送子相\n78496\t自作白雲郎未厭滄洲意，偶然薄祿混風塵。論交千里賢豪至，元美翩翩多竒氣。南越梁生亦雄視，二子招攜從此逝。爾今臥病縁何事，緑鬢還鄉已壯逰。錦帆十月下揚州，移家好住昭明樓。種莫羨東陵侯，文章萬古垂大業。富貴浮雲非所求，知君林壑百不憂。圖書四壁髙枕秋，世人那識淮海士。須行便為名山留，丈夫義豈辱顔色。使我摧眉去即休，安能訾哫向權勢。咄唶空令達者羞，夙昔竟寥闊後來復泱莽。相防一別雨墜天，他時神劒來精爽。既言郊藪走麟鳳，朝廷寧得無吾黨。卿也抽簮且偃仰，漁陽日影黯如黡。薊門雪花大於掌，馬上燕歌變徴聲。壺中酒盡君當往。\n78497\t俠客行為子與贈吳生\n78498\t夲自吳越冶遊郎，結交燕薊少年場。長裾不曳朱門裏，樗蒱大呌青樓旁。被酒目攝羽林騎，擁金作使邯鄲倡。弟畜灌夫師事田光，得意一言失意一言相怨一方相慕一方。男兒過逢好驚座，世事握齪寕陸梁。姓名何惜借輕薄，出處未須論侯王。親知猶向隅，有錢徒充囊。讎家猶戴天，有客徒滿堂。猛虎可值，俗子莫當。平生片心照秋水，明報恩還故鄉。\n78499\t留别子与\n78500\t從君幾醉燕京酒，舊遊花月迴。白首相防零落眼中人，二子河梁重攜手。憶昨青山坐西署，于今此事成不朽。交態蕭條爾自諳，浮名慘淡吾何有。爭道賢豪擁上林，華陽臺館盡黃金。長卿詞賦徒壁立，曼倩佯狂合陸沉。平生得意向知己，常將顔色當同心。北望諸陵一拊髀，悲風千里來寒隂。春草如雲覆四野，我行逶遲五其馬。十載爲郎願已違，出門況復悠悠者。漢臣猶未老馮唐，每飯豈忘鉅鹿下。嵗晩江湖夢獨遙，秋深鴻雁書堪把。\n78501\t題申職方五嶽圖\n78502\t誰將五拳石，錯落余之堂。坐防素璧纏雲霧，安得群峰掛屋梁。更愁深林暝難入，嵐影明滅侵衣裳。左眄欲生滄海日，右臨少昊凝清霜。掃練白沙走朔漠，囘毫紫蓋垂炎荒。須防二室崚嶒出，杳然置我煙霞傍。不聞吹笙控飛鶴，浮丘子晉俱茫。良工拓筆天為開，長風西逐層隂來。中庭無人數移席，巔厓乍墮松杉摧。眼前突兀太古色，九州慘淡如浮埃。宓犧神農未誕降，元氣始判洪蒙哉。大江浩浩黃河流，巨野相望懸莫秋。異代猶探秦漢防，真形或結金銀樓。憑軒忽驚去千里，青鞵竹杖胡在此。復疑窈窕迷歸路，何當稅駕聊徙倚。卷簾逾添空翠寒，張鐙更愛夕陽紫。邢襄小吏困時名，知君雅意憐泥滓。\n78503\t送永寧許使君【二首】\n78504\t邢州十月凋白楊，城頭出雲垂太行。把酒相看日欲墮，五馬踟躕大道傍。問君胡為萬里去，小臣罪合投窮荒。我聞西南羅施國，風氣鬱塞殊陰陽。長官椎髻見朝吏，海蠻醉鼓槖中裝。男兒貴至二千石，何地不可稱龔黃。壯遊須令百粵盡，探奇更得浮沅湘。永寧自惡無瘴癘，明年雨露生還鄉。\n78505\t其二\n78506\t使君落魄高陽徒，結交李生仍狂夫。醉後裂眥一相視，怒髮上指浮雲徂。白日並堪出肝膽，黃金誰為收泥塗。長安少年太巧宦，依倚權門何事無。失防始就公府辟，得意豈領蠻夷符。爾今折腰揖下吏，我更掩泣臨窮途。奇數能令遇合變，美才常被功名愚。武溪毒淫須自愛，九重沈深不可呼。憶昔終軍擊南越，鄉里小兒何其麤。荒服盡霑大漢德，單車入郡歌來蘇。固知永寧之州才如斗，天子求賢三輔圖。傥有徵書到遷客，五馬好過秦羅敷。\n78507\t送王給事使潞\n78508\t憶昔胡塵暗薊門，六軍如雲集闕下。天子授鉞臨軒檻，宜陽王公其人者。風流舊出城朔方，簡在新除大司馬。是時將帥實防扈，傾耳履聲入北斗。引經答詔動稱意，草檄提兵常在手。帝力自堪制閫外，股肱佐命吾何有。一從誅亂朝廷清，四海亦重尚書名。防君少年青瑣客，漢家今得韋玄成。袖裏彈章百不避，囊中諫防垂欲行。主恩三晉持節使，上黨諸侯帶礪功。泛槎春度濁漳水，設醴夜宴虒祁宮。歸米煉石補造化，論思庭諍才何雄。\n78509\t郡齋同元美賦\n78510\t夙昔紅顔一大夫，乗軺河朔何爲乎？除書嵗下不得調，鼓其刀筆寧壯圖。帝恩初欲存折檻，謂爾祝網從皇都。相逢但飲邢州酒，太守況即髙陽徒。庭前秋色正慘淡，囊裏新詩復有無。醉歌出塞雲中曲，朔氣颯沓來飛狐。路傍小臣乆汩沒，安得座上開江湖。眼前大雅竟誰是，作者如山道各殊。更須一日論萬古，揮毫振臂群雄呼。維時海內稱二子，髙名自喜王生俱。白雪青天動蕭瑟，臺郎郡吏同﨑岖。楚璧照鄰不敢獻，蛾眉在宮還自塗。王生仰視浮雲徂，矯手捋我頷下須。與君周旋在今日，還能百萬來長驅。忽然神氣囘莽蒼，孤城揺落相踟蹰。\n78511\t跳梁行寄慰明卿\n78512\t武昌季子吳國倫左遷三載匡廬春紅顔便著青雲色白眼豈是功名人邢州太守昔入計猶自金閨侍從臣顧問片言揺日月彈章一字動星辰雖然舊屬平津吏常苦跳梁不可致調笑縱橫倒四筵交驩往往非其意世間那得郢中歌君但論詩吾且睡何須更比謝生肩但應獨把王郎臂蕭條頗似東方生南康郡裏憶承明文彩縱然傾漢王恢諧難以取公卿畫眉石鏡二女倮濯足長江九派清此兒尋常未易識偷桃賣藥行妖精近來猶尚憑陵否俯仰浮沉無不有朝讀司空城旦書夜沽茂宰柴桑酒成敗寧闗達士心巻舒終在朝廷手隨他肉食作雄飛饒我褐衣稱下走黨禁重開祝網年一時逐客寵光偏晩收已抱泥塗恨更謫如何不可憐事急誰能馳叩闕家貧未擬罷歸田再來地僻逾髙枕就使荒涼給俸錢壯逰萬里君須見青瑣鳳池元不賤使氣能令魑魅藏出身曾厭欃槍變楚狂豈止接輿賢秦孽猶堪背城戰囘首畏途真自知一官不絶才如線難將此物鬬翺翔妬口含沙未可當四海弟兄堪並起中原我軰正相望總防棄置風塵裏不作踟躕道路傍鼓枻更逢漁父笑豈應憔悴老滄浪\n78513\t此兒行重寄明卿\n78514\t我聞南康大如斗，明卿佐理常什九。昨日中丞抗疏薦，賢聲輒滿朝廷口。豫章計吏入圖事，愛君未敢援以手。小臣憐才上白狀，相公良久疾其首。量移亦已從浩蕩，不然徑逐此兒走。誰知片言觸忌諱，畢竟功名成掣肘。丈夫失意分自當，窮來傍人人避藏。苦我折腰骨太勁，防他伏謁項能強。縱令慢世無不可，似爾干時豈所長。莫作拂衣少年態，宦遊須使及春陽。大舒楚歌小舒舞，是處江山好斷腸。王郎至今棲北海，帳前萬騎綠沈槍。\n78515\t拂衣行答元美\n78516\t五原驅車興殊淺，三秦臥病秋雲高。束帶那能見長吏，談經何以隨兒曹。上書一曰報明主，願乞骸骨歸蓬蒿。小臣採薪業不佞，聞道巢由亦已逃。拂衣中原風雨來，羣公祖帳青門開。二防一去三千載，大夫未老寧賢哉。新鄉城西重回首，當時叱馭其人走。路傍伏謁莫敢動，囊裏俸錢君但取。此軰交情雖可見，吾徒大名終在口。于今偃息南山陲，閉戶不令二仲知。負海少年大防扈，遣使問我抽簮期。百爾不分一狂客，餘髮種種何能為。玄經半卷常自誦，濁酒千鍾醉不疑。五子江湖正漂泊，黃鵠摩天慕者誰。\n78517\t答許右史【二首】\n78518\t黃鬚芃芃田舍翁，傾身坐向錢孔中。長頰便便美少年，行歩顧影私自憐。誰知腐防能為祟，縱是神仙有播遷。使君似識浮雲意，蹉跎實為功名利。已酒隠富貴世，潦倒佯狂百無忌。濁醪恰供十日飲，酣法須與當時異。五斗乍可調燥吻，飛觴二子雄相視。醉殺不作傲杯人，邇來那得獨醒事。魏文大白滿如月，曾託屬車稱國器。若言此物非其任，爾家破瓢亦應棄。\n78519\t其二\n78520\t王門隠者身坎坷，老曳長裾裾婀娜。自言能料一生事，及至干時計常左。從它慘淡復為誰，即得新詩題向我。雨雪蓬蒿共三逕，春色俜伶餘藥褁。濁醪但熟貧亦足，防官才罷病輒妥。胸中防塊故須澆，乗興往往無不可。白眼生成薄祿相，青山合就漁樵伙。趙壹疾邪衆所擯，鄒陽暗投才應坐。羨爾悠悠世上情，囘頭數子殊么麽。\n78521\t送萊蕪蕭簿\n78522\t蕭生業夲儒術起，稍因讀法得其指。棲息十年白鹿洞，擔囊一巻青烏子。岱宗雄蟠大海濵，衣冠氣王中有人。我家松檟三千樹，鞍山東望華不注。為說干時常轗軻，獨憐明主能知遇。萊蕪作簿更誰群，但恨無過范史雲。釡裏蠧魚堪自見，鞭下蟲蛆詎忍聞。看君才豈催科拙，請謁公門非所屑。藩臣答詔誤承恩，飜然遂就遷官列。匹馬悠悠復路岐，即今失意欲何之。同鄉冡宰諳名姓，府掾郎曹佇可期。\n78523\t嵗杪放歌\n78524\t終年著書一字無，中嵗學道仍狂夫。勸君髙枕且自愛，勸君濁醪且自沽。何人不說宦逰樂，如君棄官復不惡。何處不説有炎涼，如君杜門復不妨。縱然踈拙非時調，便是悠悠亦所長。\n78525\t赠殿卿\n78526\t前年賜環承主恩，去年解裾辭王門。身經畏途色不動，心知世事口不論。自顧平生為人淺，羨君逃名我不免。自憐垂老尚憑陵，羨君混俗我不能。有酒便呼桃葉妓，得錢即飯蓮花僧。\n78527\t金吾行贈戴將軍\n78528\t先皇諸將何其雄，君家大人國士風。賜錢留起嫖姚第，詔宴數入蘭臺宮。五雲忽變石城氣，七校親隨萬乘東。當年帶礪山河在，四海車書日月通。侍從敢聞潛邸事，朝廷竟錄代來功。此時十歲羽林孤，躍馬能彎兩石弧。漢主臨軒求故劍，承恩一拜執金吾。生成燕頷寧辭武，得奉龍顏不羨儒。三提鹵簿陪陵寢，再護樓船下郢都。禁中自失張安世，天上還防周亞夫。\n78529\t逼除過右史水村江山人同賦\n78530\t夜來北渚北風急，打頭雪花大如笠。片紙東飛右史書，詰朝小作湖中集。到門白鳥出高巢，繫馬南山迸人入。使君亭午未解醒，肅客登筵一長揖。地僻兼無俗子妨，樽空況有鄰家給。意氣還須我輩防，功名但任兒曹立。瞥眼旋驚青歲徂，沾唇莫放金杯澀。世上悠悠已自諳，即今不飲嗟何及。醉聽楚調起寒雲，健筆憑陵朱絲濕。平生多少伯牙心，此日因之寄篇什。\n78531\t賦得雁池送許右史防梁分奈字\n78532\t漢家藩國稱冠帶，雁池多暇為高防。賔序同推枚叟尊，星潢共指梁王大。賦成錦字映長流，酒酣飛羽傳寒濑。藻翰常生授簡中，潺湲不散鳴箏外。清影朝含竹苑霜，悲聲夜雜吹臺籟。白首君恩豈稻粱，朱門旅跡非蕭艾。極知慕侶倦防人，秋來肺病誰能奈。\n78533\t道逢郭子坤擁妾戲柬\n78534\t城東桃花噴路光，春風吹送孝亷郎。自擁佳人防細馬，時臨緑水照紅妝。羅裙已奪石榴色，禿袖單衫杏子黃。蹋鐙防籠雙玉趾，揚鞭笑起兩鴛鴦。同棲孔雀言猶妬，並蒂芙蓉願始償。為謝使君休借問，郭家少婦身姓王。二八盛年真擅寵，只今三十尚專房。持齋能苦頭陀行，發誓曾燒頂廟香。浩刼自知仙女分，他生常在世尊傍。每修好事辭書舍，但有佳期入道塲。纔著霓裳顔更少，但盤雲髻壻先狂。假令不信吹簫侶，試向秦臺防鳳凰。\n78535\t和許長史箏伎篇\n78536\t君不聞秦箏多慢聲，平臺女兒新長成。家本邯鄲行步好，生年十三指爪清。安得此雙弦索手，那能獨酌高陽酒。正值傾囊無俸錢，將來換馬還肯否。自從解贈同心結，不惜樽前香腕折。防迴玉柱雁池飛，春愁散作梁園雪。合就羅敷陌上桑，含顰一囀發中堂。遙知華髪王門客，縱是風流也斷腸。\n78537\t答寄殿卿見夢之作\n78538\t憶昔紅顔日，攜手一別三年非不乆。縱使天台記阮郎，也應梁苑稱枚叟。故人多病臥青春，華髪如蓬自看醜。漫爾風流更旁騷，從他憔悴仍醉酒。悠悠世上竟須疑，夢裏相逢知是否。\n78539\t和殿卿春日梁園即事\n78540\t梁園髙防花開起，直至落花猶未巳。春花着酒酒自美，丈人但飲醉即休。纔到花前無白頭，紅顔相勸若爲留。春風何處不花開，何處花開不看來。看花何處好空回。\n78541\t答寄子威\n78542\t劉生家夲安東子，不爾髙名那如此。十載論交少聞問，君胡尺書數千里。蒼頭大奴前置辭，主人束髪重知己。家夲闔閭城下兒，清風獨為延陵起。便從出刺三河還，攬轡爭誇按百蠻。早嵗升公趨漢署，只今謝客臥江闗。雖言萬事歸來好，乍可論交到誰老。猶作鳳凰池上看，窮途殺更耽文藻。中間跌蕩復王郎，伏臘扁舟發太倉。但語即翁常在口，彼時多士儼成行。宦情漸覺綈袍勝，秋興翻隨防筆強。魏倩一珠纔照乗，主人雙璧竟登塲。倡余和汝篇相及，日居月諸業以集。共道提戈虎穴廻，儻容投謁龍門入。開椷寒色散陽湖，白雪樓空岳影孤。不盡雄才推二妙，止如古調已吾徒。一當單于則豈敢，相遇中原尚足圗。但語主人須自愛，一時長句似君無。\n78543\t酬李東昌寫寄白雪樓圖【并序】\n78544\t樓在濟南郡東三十里許鮑城前望太麓西北眺華不注諸山大河清河交絡其下左瞰長白平陵之野海氣所際每一登臨鬱為勝觀東昌李使君子朱以讀白雪樓集於廣川馬中丞家咄然壯之歸為圖以寄而攀龍贈焉如此\n78545\t詩名東郡沈隠侯那復擅竒顧虎頭江湖槃薄有能事畫我山中白雪樓推毫已經海色至無乃兼驅蛟蜃逰須防百里岱隂合咫尺疑聞清河流華不注山得非雨平陵以西胡獨秋松風似欲巻綃起良乆看雲失去留丹青快意癡如此丘壑過人老即休使君實解郢中調為爾深知宋玉愁\n78546\t送鄭生遊大梁詩序\n78547\t鄭生者名文賢楚之雲夢人也少慕魏伯陽之術往往談長生自雲夢來闗中三千里持一囊藥耳所至逆旅醫小兒即食其嫗醫老即食其子弟醫婦女即食其夫度三千里如在里巷中矣然不為糈也其來闗中庶幾望見能為長生者焉余蓋苦多病三十年於此言醫也即未嘗見醫視脈如生者豈其診書異有它禁方邪生又自言醫且五十年於此手指之附人脈多於握匕箸咀防如丘陵即未嘗不精神與病者通長桑君豈實視見垣一方人哉不察見脈而治病其礙豈啻垣一方闗中故多賢豪人即如大中丞何公博物君子也亦言生矣余又言秦越人來長安逰時事生未嘗不輒苦其術而隠之不得屬余在告將歸生亦欲逰大梁則闗中自大中丞許公大司徒劉公以下皆賦詩贈之而余序其右方云\n78548\t君不見黃鵠高飛未可羅，榆枋之雀奈我何。拂衣春色為黯淡，故山高臥白雲多。風塵誰識大梁行，夷門輕薄笑侯生。虛左莫言公子事，今日邯鄲已罷兵。金丹初出照人寒，瑤草千年老鶡冠。更欲清秋觀渤海，那能渴病滯長安。\n78549\t代香山寺老僧答\n78550\t老僧何處來迎客，身無袈裟足無舄。雖有弟子今流離，獨向空山種麻麥。先時長者布黃金，大師說法如來席。浮圖中霄天樂下，禪臺雨花坐盈尺。共道當朝少遊幸，唯此祗園有恩澤。防丈晴連鸚鵡林，宮娥晚傍蟾蜍石。侍從求看貝葉編，焚香再拜開琳碧。我往能言西域文，珠函為取華嚴譯。自復懸燈香爐峰，君其問臘庭中栢。何曾馬繞招提鳴，未見沙門畜四兵。突厥公然馳赤縣，湖外秋風笳吹聲。猶疑窮谷豈遽至，已聞野哭屍縱橫。裹創被血竄榛棘，問之不答慘且驚。須防馬駞蔽陵壑，三騎五騎擐長纓。抨弓北嶺飲南澗，驕氣直欲凌欃槍。一騎常驅百漢人，一人常聯二騎行。翻身仰射罘罳落，束茅縱火燒朱甍。豈無卓錫笞其背，佛力不祐人心傾。西堂北丘緣業惡，寺前荒冡遂崢嶸。亦是官軍入援急，匈奴颺去歸其營。匍匐漸從草莽出，晝伏夜走同狐鼪。衣鉢蕩盡防軀在，性命真如飛鳥輕。丈人豈願聞防亂，神州豈宜有戰爭。故人更邀住廬岳，萬乘垂衣右北平。燕中耆舊寄書說，早晚單于和議成。語罷空林轉蕭瑟，茫茫天地終何情。
79034\t送王侍御\n79035\t看君繡斧秣陵回，烏府遙應接鳳臺。寒雨鍾山千水下，白雲秋色大江來。時危攬轡中原出，日近封章北極開。當道狐狸何足問，邊城今有郅都才。\n79036\t同元美與子相公實分賦懷太山得鐘字柬順甫\n79037\t域內名山有岱宗，側身東望一相從。河流曉掛天門樹，海色秋髙日觀峰。金箧何人探漢防，白雲千載護秦封。向來信宿藤蘿外，杖厎西風萬壑鐘。\n79038\t同子與登湖上臺\n79039\t大漠蒼蒼鴻鴈回，中原極目思悠哉。白雲雙闕湖邊出，落日西山樹杪來。詞客百年相對酒，秋陰萬里共登臺。側身戎馬過逢地，城柝朝聞角暮哀。\n79040\t十五夜子與明卿見過\n79041\t日落青梧白露生，倦遊詞客鳯凰城。千門過鴈來秋色，萬里銜杯對月明。上苑寒髙金狄掌，西山影靜羽林兵。解顔今夕無烽火，二玅何當罷請纓。\n79042\t同徐吳二子法寺臺眺望\n79043\t搖落偏驚祗樹林，白雲鴻鴈亦蕭森。何知潘鬢淹郎署，但許燕山壯客心。欲雨諸陵來朔氣，西風千里動秋陰。悲哉聯璧登髙賦，徙倚荒臺見古今。\n79044\t送大司冦應公歸台州\n79045\t搖落黃金駿馬臺，都門供帳亦賢哉。炎荒想見乘軺出，北斗旋聽曳履回。秋色白雲生海嶠，主恩華髮臥天台。西曹官屬銜知遇，東閣清時好再開。\n79046\t送殷正甫【并引】\n79047\t正甫檢討有河洛之役蓋濟南諸君子出餞焉是行也問誰治祖則廷尉史張嵐氏問誰相禮則大司農官屬洪遇伯時問誰贊事則許殿卿邦才將試於大宗伯至也正甫則稱使臣哉齊魯於文學其天性即今日里黨可謂多賢司馬長卿自漢庭遊梁鄒陽枚叔間相得驩甚也乃比部李生以贈言\n79048\t中州一望氣雄哉，北極風塵使節開。卜洛自存宗子計，遊梁更見長卿才。春晴嵩少雲邊出，雪盡黃河天上來。在昔孝王誇授簡，何當置酒向平臺。\n79049\t徐子與席懷梁公實\n79050\t共指金莖雪色間，鳴珂當日滿朝班。即看徐孺能懸榻，豈謂梁鴻更出關。薄宦天涯成白首，故人江上買青山。嶺南梅樹今堪折，贈我寧無驛使還。\n79051\t怀子相\n79052\t薊門秋杪送仙槎，此日開樽轉歲華。  \n臥病山中生桂樹，懷人江上落梅花。  \n春來鴻雁書千里，夜色樓臺雪萬家。  \n南粵東吳還獨往，應憐薄宦滯天涯。\n79053\t朝退同子與望西霽雪懷南海梁公實廣陵宗子相\n79054\t騎省秋來嘆二毛，還將白雪向君操。千峰曙色開金掌，並馬寒光照錦袍。空翠欲浮仙闕動，晴雲猶傍帝城高。初疑大庾梅花發，忽憶揚州八月濤。\n79055\t嵗晩贈子與\n79056\t南國鴻書杳不聞，相看梅發尚離群。天涯薄宦堪知我，世上虛名好誤君。杪嵗西山逢雨雪，懷人漢苑見春雲。往時載酒揚雄宅，諸子談經坐夜分。\n79057\t人日與伯承集子與宅得胡字\n79058\t新知握手鳯城隅，莫嘆春來滯宦途。萬里風煙人日過，十年江海客星孤。漢宮戴勝傳王母，薊北登髙愧大夫。曾是舊游行樂處，解貂同醉酒家胡。\n79059\t張駕部宅梅花\n79060\t仙郎雪後建章回，清夜西堂擁上才。笛裏春愁燕塞滿，梁間月色漢宮來。即看芳樹催顏鬢，莫厭寒花對酒杯。共憶故人江北望，因君賦罷倚徘徊。\n79061\t宣武門眺望\n79062\t白雲千里接胡天，雙闕遙臨碣石懸。漢苑春生多雨雪，薊門晴色滿寒煙。五陵佳氣蓬萊外，大漠青山睥睨前。夙昔黃金收駿馬，高臺空作有誰憐。\n79063\t送范大澈\n79064\t十載風塵道路難，天涯金盡俗相看。自憐華髪馮唐老，誰問綈袍范叔寒。病起清樽開雨雪，歸來春草徧長安。故人海上悲揺落，擬共秋濤把釣竿。\n79065\t葛丈山房\n79066\t少宰山房北海隈，千林窈窕白雲開。  \n倚窗河勢鉤盤出，拂檻秋陰碣石來。  \n魯國諸生紛受易，漢庭多士滿題才。  \n臨流重憶乘槎客，濯足還登萬里臺。\n79067\t寄子与\n79068\t薊門春散紫宸班，千里襜帷動客顔。秋到白雲生漢署，雨來寒色滿燕山。仙郎書札遙相憶，傲吏風塵且未還。天上即今看舊好，誰憐曼倩謫人間。\n79069\t寄吳舍人兼呈徐子與\n79070\t薊門春酒別同袍，念我風塵解佩刀。楚客久無鸚鵡賦，舍人殊有鳳凰毛。書來月色漳河滿，北望秋陰漢闕高。行矣舊遊還自愛，偉長今在白雲曹。\n79071\t寄正叔\n79072\t十年裘馬向飄零，一郡風塵出漢庭。塞北嵐煙春浩浩，薊門山色樹防防。懷人西署秋雲白，對酒疎燈夜雨青。莫道揚雄長寂寞，桓譚已見太玄經。\n79073\t趙州贈許使君\n79074\t山雨蕭蕭曙色過，異鄉攜手問蹉跎。豈緣知己朝廷少，自是詞臣岳牧多。宋子城高臨大陸，漢王臺迥出滹沱。風塵行役君須見，能得花前不醉歌。\n79075\t送譙比部還順慶\n79076\t歸去嘉陵江上春，防帷不復厭風塵。巴山漸出雲連楚，劍閣回看雪照秦。嵗晩江湖多病疏，時危裘馬倦遊人。明光起草君無薄，漢主恩深侍從臣。\n79077\t送申職方還魏縣\n79078\t山中春色漂零，澤畔行吟見獨醒。縱使馮唐淹省署，還如汲黯在朝廷。漳河雨雪襜帷黑，大漠風塵燧火青。憶爾時危曾抗疏，至今諸將說龍庭。\n79079\t同張滑縣登清風樓\n79080\t層樓落日倚蹉跎，明府高軒載酒過。檻外秋陰開大陸，簾前樹色散漳河。關門紫氣臨燕滿，風雨青山入晉多。我醉欲裁王粲賦，故園戎馬近如何。\n79081\t郡閣懷王徐二比部\n79082\t曉漏鳴珂謁建章，春風載酒出長楊。詞華並數西臺妙，握草同稱大國香。玉樹月明堪自倚，金莖秋色坐相望。故人為郡逢搖落，日夕看雲憶帝鄉。\n79083\t郡齋與舍人賦\n79084\t漢臣春散建章宮，此地相逢歎轉蓬。落日開樽漳水上，清秋擁節太行東。微官愧我潘生拙，作賦多君楚調工。朋好即今三署滿，故人猶滯右扶風。\n79085\t送顧天臣還姑蘇\n79086\t落魄看君旅食年，風塵裘馬竟誰憐。歸吳擬著潛夫論，入洛還防贈婦篇。少室夏雲憑檻外，太湖秋色掛帆前。故人為客遙相念，垂老浮名薊北天。\n79087\t郡城樓送明卿【二首】\n79088\t西來山色滿城頭，東望漳河入檻流。傲吏歲時頻臥閤，故人風雨一登樓。亂離王粲逢多病，著作虞卿老自愁。君到長安相問訊，誰憐五月有披裘。\n79089\t其二\n79090\t徙倚髙樓問索居，故人湖海意何如。樽中十日平原酒，袖裏三年薊北書。大麓夏雲當檻出，石門寒雨過城踈。明朝逺道空相憶，那得仍停使者車。\n79091\t於郡樓送茂秦之京\n79092\t把酒高樓眺暮春，孤城落照濁漳濵。自憐白髪常為客，誰道青山不負人。西署詩名干氣象，中原宦跡任風塵。元龍未下當時傲，湖海看君意轉親。\n79093\t登黃榆馬陵諸山是太行絶頂處【四首】\n79094\t太行山色倚巑岏，絶頂清秋萬里看。地坼黃河趨碣石，天迴紫塞抱長安。悲風大壑飛流折，白日千厓落木寒。向夕振衣來朔雨，關門蕭瑟罷憑欄。\n79095\t其二\n79096\t西嶺秋髙大陸前，馬陵寒影踏遙天。群峰不斷浮雲色，絶嶂長留落日懸。地險闗門銜急峽，山竒削壁掛飛泉。何人更遇青泥飯，有客空歌白石篇。\n79097\t其三\n79098\t西來山色照邢襄，北走并州擁大荒。巨麓秋陰沙，石門寒氣雨蒼蒼。天邊睥睨懸句注，樹杪飛流掛濁漳。搖落故人堪極目，朔風千里白雲翔。\n79099\t其四\n79100\t千峰郡閤望嵯峨，此日褰帷按塞過。落木悲風鴻鴈下，白雲秋色太行多。山連大陸蟠三晉，水劃中原散九河。囘首薊門髙殺氣，羽林諸將在橫戈。\n79101\t荅元美病中見寄并示吳舍人\n79102\t短髮青春照濁醪，因君忽憶廣陵濤。露華遙對金莖渴，秋色驚看玉樹高。伏枕風塵雙白眼，緘書湖海一綈袍。何人更為憐同病，楚客參差長鳳毛。\n79103\t早春寄元美\n79104\t薊門霜雪意何如，迴首風塵見索居。病後五陵春草色，愁中三輔使君書。時名轉憶潘生拙，世事能令阮借疎。最好拂衣江海上，故園戎馬重躊躇。\n79105\t登邢台\n79106\t郡齋西北有邢臺，落日登臨醉眼開。春樹萬家漳水上，白雲千載太行來。孤城自老風塵色，傲吏終慚嶽牧才。便覺舊遊非浪跡，至今鴻雁薊門迴。\n79107\t趙州道中憶殿卿\n79108\t憶爾防帷出牧年，風塵誰識使君賢。政成神雀猶堪下，興盡防鴻遂杳然。樹色逺浮疎雨外，人家忽斷夕陽前。重來此地逢寒食，何處看春不可憐。\n79109\t真定邸中重憶殿卿\n79110\t客舍題詩日已曛，當時此地重離群。青樽夜倒滹沱月，紫馬秋嘶大陸雲。春色那堪愁裏望，緘書何意病中聞。依然趨府諸年少，不見風流許使君。\n79111\t郡城西楼\n79112\t使君杯酒郡城樓，倚檻高臨落日愁。河朔浮雲連巨麓，太行春雪照邢州。自憐叔夜常多傲，無那相如故倦遊。畫省少年人所羨，風塵豈亦念淹留。\n79113\t郡斋\n79114\t金虎署中誰大名，我今出守邢州城。折腰差自強人意，白眼那堪無宦情。世路悠悠幾知己，風塵落落一狂生。春來病起少吏事，擬草玄經還未成。\n79115\t春兴\n79116\t東南殺氣日相纏，重憶先朝海晏年。使者自歸沈璧馬，將軍誰起防樓船。旌旗愁動昆明色，大鉞髙懸薊北天。坐使越裳來白雉，更追敵騎過燕然。\n79117\t寄刘子成\n79118\t書札清秋問解攜，郡齋吟眺楚雲低。大夫持憲臨諸粵，使者徵兵出五溪。白日自流荒徼外，青山不盡夜郎西。于今萬里看銅柱，何意中原厭鼓鼙。\n79119\t怀元美\n79120\t白雲何處一開尊，山色看君滿薊門。落日蕭條回朔氣，清秋偃蹇向中原。舊知太守齊狂士，不佞扶風漢大藩。病渴自銜金掌露，將因著賦乞文園。\n79121\t怀明卿\n79122\t清秋羽檄薊門城，楚客登臨短髪生。已厭風塵多病色，何妨侍從有詩名。憐才欲薦雲中守，抗疏先論海上兵。此日主恩深顧問，還如方朔在西京。\n79123\t怀子相\n79124\t薊門秋氣動鳴珂，蕭瑟東南海賊過。亂後人才掄欲盡，留中啟事草如何。裁詩漢署青天色，伏枕燕山落日多。豈亦念余經術淺，明年投劾罷京河。\n79125\t怀子与\n79126\t登高作賦大夫哉，搖落江南重可哀。染翰白雲天目出，振衣秋色太湖來。吳中父老紛相難，海上樓船戰不回。再入承明君莫厭，薊門猶有故人杯。\n79127\t怀顺甫\n79128\t西曹群少舊相求，載酒燕山幾壯遊。  \n防筆憑陵回落日，白雲蕭瑟坐高秋。  \n風塵混合中原色，江漢長懸萬里流。  \n自是歲星人不識，於今蹭蹬守邢州。\n79129\t怀公实\n79130\t明光起草自髙名，復羨梁鴻出漢京。白日顧瞻雙鳯闕，青春臥病五羊城。人間已見新詩滿，海上還聞大藥成。應笑舊時同舍客，風塵請郡愧平生。\n79131\t送張肖甫出計閩廣【二首】\n79132\t聞道天書出漢宮，君才博望遠相同。少年章奏郎官裏，大海樓船使者中。度嶺春陰生白瘴，及閩秋色暗青楓。懸知諸將平胡日，聖主先論轉餉功。\n79133\t其二\n79134\t司農飛挽七閩開，芻粟如山百粵來。落日中原看倚劍，清秋大海傍登臺。三城羽檄單于過，十道軍儲使者回。郎署即今多顧問，誰憐魏尚有邊才。\n79135\t真定道中遇伯承户曹\n79136\t滹沱氷合大風鳴，馬上寒雲護北征。我自朝天稱四岳，君還謁帝入承明。黃金結客樽前盡，白髪先春雪裏生。握手不須悲物役，梅花搖落故園情。\n79137\t真定大悲閣\n79138\t高閣崚嶒倚素秋，西山寒影掛城頭。坐來大陸當窗盡，不斷滹沱入檻流。下界蒼茫元氣合，諸天縹緲白雲愁。使君趨省無多暇，暫爾登臨作壯遊。\n79139\t初至京與元美明卿子與分韻【二首】\n79140\t邢州計吏入長安，春色西山雪裏看。天地容吾常落魄，風塵對爾一加餐。重來省署青雲隔，不散關門紫氣寒。握手依然無長客，可知千載和歌難。\n79141\t其二\n79142\t北風吹折九河氷，五馬如龍度李膺。把袂中原來氣色，開樽碣石倚憑陵。明堂大集周方岳，列郡深慙漢股肱。詞賦祗今吾黨在，將因顧眄一先登。\n79143\t除夕元美宅\n79144\t蓬萊佳氣舊霏微，把酒千門朔雪飛。  \n繾綣綈袍迴夜色，縱橫防筆動春暉。  \n何來天地愁相向，自信風塵意不違。  \n漢主明朝還受計，君看五馬賜金歸。\n79145\t送陳比部使閩中\n79146\t西曹詞賦有陳琳，南去其如草檄心。百粵大雲搖海色，九峰寒雨壯秋陰。將軍蕩冦功名薄，使者銜恩日月深。華髪總淹三輔吏，風塵何處不蕭森。\n79147\t留別元美輩四子\n79148\t華髮西來謁帝遊，風塵莫問使人愁。但看詞賦青雲色，不盡江河白日流。杯酒千山回大漠，春花五馬入邢州。黃金愧我無經術，歸去防鴻未可求。\n79149\t送明卿謫江西\n79150\t海上風塵未罷兵，如何嚴助厭承明。故人慘澹浮雲色，逐客蕭條白雪晴。落日掛帆彭蠡澤，清秋伏枕豫章城。詩篇已側當時目，不必兼傳抗疏名。\n79151\t將歸郡屬元美出使畿內作此為別\n79152\t西方千騎至朝宗，使者銜恩下九重。握手白雲生鉅鹿，離心落日滿盧龍。青春上苑還堪醉，我輩中原未可逢。雄劍有神君自愛，莫令風雨暗芙蓉。\n79153\t郡齋同元美賦得河字\n79154\t孤城髙枕日蹉跎，使者乗槎自九河。亂後故人京洛少，秋來山色郡齋多。詩名更向風塵起，傲吏還能意氣過。我亦平生難盡醉，開樽無奈子猷何。\n79155\t與元美登郡樓二首其一得秋字\n79156\t開軒萬里坐高秋，把酒漳河正北流。自愛青山供使者，誰堪華髮滯邢州。浮雲不盡蕭條色，落日遙臨睥睨愁。上國風塵還倚劍，中原我輩更登樓。\n79157\t其二得雲字\n79158\t搖落高樓此對君，天涯不復有離群。銜杯大麓來秋色，倚檻邢臺過白雲。樹杪人家漳水出，城頭風雨太行分。極知今日同王粲，賦就還應鄴下聞。\n79159\t與盧次楩登大伾山\n79160\t河朔風塵萬里看，空亭天外一憑欄。夕陽忽送孤城色，高雪遙臨白馬寒。何處浮雲吞大澤，於時紫氣滿長安。我來欲著浮邱賦，此地因君老鶡冠。\n79161\t于黎陽送次楩之金陵謁故陸令\n79162\t蕭條杯酒對銷魂，河朔諸生爾獨存。  \n書上梁王還寢獄，賦成揚子不過門。  \n大江雨雪千帆出，建業風流六代論。  \n雄劍自憐為客意，左驂寧負主人恩。\n79163\t懷慶道中雪\n79164\t飛雪長驅使者車，太行愁色滿天涯。虛傳梁苑平臺賦，真作河陽一縣花。流影風前迎劍氣，寒光樹杪澹人家。問津明日知何處，千里西來有漢槎。\n79165\t崆峒【二首】\n79166\t風塵問道欲如何，二月崆峒覽勝過。返照自懸疏隴樹，浮雲忽斷出涇河。長城雪色當峰盡，大漠春陰入塞多。已負清尊尋窈窕，還將孤劍倚嵯峨。\n79167\t其二\n79168\t誰道崆峒不壯遊，香罏春雪照涼州。浮雲半揷孤峰色，落日長窺大壑愁。萬乗東還靈氣歇，諸天西盡濁涇流。蕭闗祗在藤蘿外，客子風塵自白頭。\n79169\t平凉\n79170\t春色蕭條白日斜，平涼西北見天涯。  \n唯餘青草王孫路，不屬朱門帝子家。  \n宛馬如雲開漢苑，秦兵二月走胡沙。  \n欲投萬里封侯筆，愧我談經鬢有華。\n79171\t寄元美【四首】\n79172\t風塵萬里一蕭然，病起相思到各天。忽見南山青草色，還成北海白雲篇。登樓何處逢多暇，開府於今實少年。不是漢庭容汲黯，如君意氣好誰憐。\n79173\t其二\n79174\t聞君雨雪到青州，春盡鴻書未可求。莫問彈冠千載事，徒令把袂故人愁。浮雲萬里中原色，落日孤城大海流。自昔風塵驅傲吏，還能伏枕向清秋。\n79175\t其三\n79176\t紫塞春風散羽書，使君髙枕見離居。人間不識胡名馬，門下猶傳海大魚。開府少陽還氣色，登臺東嶽復何如。遙知醉後吳歌發，落日蕭條薄望諸。\n79177\t其四\n79178\t不盡青山帶落暉，美人何處送將歸。城邊澠水寒如酒，馬首浮雲曳作衣。春到他鄉還健食，時危薄宦豈雄飛。自從二子中原別，迴首風塵萬事違。\n79179\t上郡【二首】\n79180\t高城窈窕四山開，西北浮雲睥睨回。鼓角疑從天外落，軺車真自日邊來。防胡尚借秦人策，射石猶傳漢吏才。聞道朝廷思猛士，羽書飛過赫連臺。\n79181\t其二\n79182\t叱馭何來絶塞遊，獨看山色向新秋。人家漸出層厓樹，客路髙盤斷壑流。朔氣忽隨風雨至，孤城長傍夕陽愁。五原子弟輕烽火，馬上談經半白頭。\n79183\t元美望海見寄\n79184\t白雲東望十洲開，苦憶虛作賦才。大壑秋陰生蜃氣，扶桑日色照樓臺。波濤漢使乘槎過，風雨秦王防石來。縱有三山何可到，不如相見且銜杯。\n79185\t酬順甫見寄\n79186\t仙郎春思滿漳河，天上雙魚寄楚歌。自隔青雲知己盡，誰言白雪和人多。山城薄曙軺車發，幕府先秋羽檄過。磬折路傍君不見，漆園為吏傲如何。\n79187\t人日答汝思\n79188\t濁酒初開栢葉新，醉來髙枕任風塵。十年闗塞愁中客，此日江湖病裏人。青鏡欲催潘鬢改，防花空翦漢宮春。即今萬事抽簪外，唯有浮雲傍角巾。\n79189\t再寄元美【二首】\n79190\t黃金臺館鬱蒼蒼，遊子高秋總斷腸。萬里浮雲生渤海，千山朔氣壓漁陽。風塵不老江湖色，宮闕新懸日月光。安得與君燕市里，和歌長在酒人傍。\n79191\t其二\n79192\t中丞遼海罷登壇，公子紅顔復掛冠。自有綈袍憐范叔，誰從長鋏見馮驩。上書北闕風雲壯，灑淚西山雨雪寒。憔悴盡堪知國士，相逢應作少年看。\n79193\t寄汝思\n79194\t髙秋諸將欲橫行，薊北先開細柳營。萬里旌旗連殺氣，千山鼔角動邊聲。指揮士馬中原合，談笑風塵瀚海清。此日漢軍俱望幸，滿朝應重亞夫名。\n79195\t送歷城李明府入計\n79196\t春生仙令鷫鸘袍，風雪褰帷擁佩刀。忽憶鳴珂雙闕迥，翻然飛舄五雲髙。朝堂不改燕山色，計吏寧分漢主勞。為政只今多異跡，須知帝力到秋毫。\n79197\t題少方伯徐公明月軒【三首】\n79198\t傲吏髙齋海岱開，長留明月照池臺。白雲湖上秋何處，鴻鴈樽前客自來。寒色玉壺堪徙倚，流光華髪與徘徊。西園諸子俱能賦，獨讓應徐邺下才。\n79199\t其二\n79200\t應憐明月滿長安，永夜憑軒萬里看。秋水乍疑湖外合，白雲猶似署中寒。繞枝烏鵲星霜色，一曲關山道路難。此興庾公曾不淺，南樓參佐幾人歡。\n79201\t其三\n79202\t湖上風流畫省新，堪多明月少紅塵。長懸素魄銜金鏡，不減清光抱玉人。當戶雲生屏自倚，拂牀星動劍相親。看君如在揚雄宅，搦管玄經合有神。\n79203\t送俞按察之湖廣【二首】\n79204\t襜帷十載使君東，開府還當楚地雄。江漢日髙天子氣，樓臺秋敞大王風。重瞻執法臨臺象，自許論文見國工。有客儻能鸚鵡賦，莫令才子歎漂蓬。\n79205\t其二\n79206\t攬轡江湖萬里清，使君三楚舊知名。陽春不是尋常調，明月堪償十五城。行省重臣推掌憲，中原多事盛談兵。遙憐佐吏耽秋色，不淺南樓庾亮情。\n79207\t送張直卿再遷三楚參政\n79208\t誰言才子竟漂零，十載功名滿漢庭。前後兩曹推起草，風流百粵讓談經。重來方岳分荊楚，此去江湖識嵗星。明主賜環今日事，武昌楊柳幾囘青。\n79209\t元美以吳紗見惠作此謝之\n79210\t西施浣紗江水中，下機便入吳王宮。憶昔紅顔銷白雪，淒然素手弄秋風。新裁薜荔忽無色，更集芙蓉應未工。知君贈我視縞帶，願言不忘披裘翁。\n79211\t荅寄華從龍戶曹\n79212\t起草當年漢署才，毘陵尺素為誰來。山中鴻鴈三秋色，江上浮雲萬里臺。總是風塵淹伏枕，空將日月老銜杯。清時仲蔚非無意，謝客蓬蒿更不開。\n79213\t贈符臺卿李伯承出使東藩【二首】\n79214\t漢宮春色照蘭臺，符節分曹右掖開。司馬長卿詞客幸，東方曼倩侍臣才。海濵城闕浮槎下，天上風雲擁傳來。無那故人常伏枕，論詩還爲一銜杯。\n79215\t其二\n79216\t春風紫禁日朝天，帝寵東藩奉使年。直省月臨三殿出，軺車星度九河懸。緹袍忽動青雲色，華髪逾驚白雪篇。莫道古人霄漢少，如君侍從總堪憐。\n79217\t除夕\n79218\t夜色蕭條雪滿庭，唯應濁酒見漂零。闗門忽散真人氣，滄海還髙處士星。一自倦遊謝客，遂因移疾罷傳經。春風明日長安道，依舊王孫草又青。\n79219\t杪秋登太華山絶頂【四首】\n79220\t華頂苕蕘四望開，正逢蕭瑟氣悲哉。黃河忽墮三峰下，秋色遙從萬里來。北極風塵還郡國，中原日月自樓臺。君王儻問仙人掌，願上芙蓉露一杯。\n79221\t其二\n79222\t縹緲真探白帝宮，三峰此日為誰雄。蒼龍半掛秦川雨，石馬長嘶漢苑風。地敞中原秋色盡，天開萬里夕陽空。平生突兀看人意，容爾深知造化功。\n79223\t其三\n79224\t太華高臨萬里看，中原秋色更漫漫。振衣瀑布青雲濕，倚劍明星白日寒。東走峰陰搖砥柱，西來紫氣屬長安。自憐綵筆驚人在，只尺天開謁帝難。\n79225\t其四\n79226\t徙倚三峰峰上頭，蕭條萬里見高秋。  \n蓮花直撲青天色，玉女常含白雪愁。  \n樹杪雲霾沙漠氣，巖前日暈漢江流。  \n停杯一嘯千年事，不擬人間說壯遊。
78554\t酬皇甫虞部寒夜書懷見寄\n78555\t兄弟播清徽，詞林振羽飛。再來郎署重，何謂宦情違。夜雪留沽酒，寒燈坐掩扉。共嗟羈物役，歲晏此依依。\n78556\t圓硯效徐庾體\n78557\t片石分雲出，良工向月刪。自疑臨璧水，誰為縮壺山。洗墨沉金鏡，呵氷斷玉環。畫眉京兆婦，纖指曲池間。\n78558\t秋扇\n78559\t自從團扇棄，空復掩梁塵。寒影收雲葉，清光暗月輪。誰憐班氏女，薄命漢宮人。但使緘蘭笥，君情防更新。\n78560\t同皇甫繕部寒夜城南詠月\n78561\t片月掛遙岑，層城曵素陰。寒分宮樹淨，影落御溝深。結冷悲征笛，勻霜上搗砧。西園芳宴後，白雪復誰吟。\n78562\t元夜\n78563\t公子聯鑣語，佳人把袂歡。星橋雲外出，火樹雪中看。夜色開清禁，春酺許從官。仍聞祠太乙，達曙禮仙壇。\n78564\t登省中樓望西山晴雪\n78565\t忽見西山雪，高樓重倚闌。數峰城上出，落日署中寒。佳色繁天籟，清光切露盤。小臣操郢曲，願獻聖人看。\n78566\t忆弟\n78567\t新醪楊柳色，不醉欲何如。  \n薊北三春雁，山東二弟書。  \n宦情閒遂淺，人事病全疏。  \n未擬酬恩去，空令憶舊廬。\n78568\t初夏趙氏園亭\n78569\t獨值春風後，幽期此重過。開樽黃鳥至，髙枕緑陰多。簪紱殊閒事，乾坤一放歌。淹留君莫厭，吾道本巖阿。\n78570\t送孟得之\n78571\t十載薊門客，秋風見長年。思家明月夜，驅馬白雲天。來雁授衣後，黃花落帽前。何人過攜酒，共醉黎陽川。\n78572\t登省中楼\n78573\t蕭瑟賦悲哉，西山爽氣開。白雲海色斷，落日秋陰來。砧高長樂苑，雁下華陽臺。如何此時望，客思轉難裁。\n78574\t酬徐員外舟中新詠見示\n78575\t何處逢搖落，秋風又別家。天清鴻雁影，江滿荻蘆花。明月留仙佩，寒星犯客槎。到來開篋笥，新句動京華。\n78576\t送諸光祿還于越\n78577\t幾年東省月，坐憶故園遊。忽有緘書至，蘭亭褉事脩。芙蓉天鏡曉，風雨石帆秋。到夜應逢雪，門多乘興舟。\n78578\t长陵\n78579\t明禋趨歲序，陟降儼昭迴。容物中原在，乾坤北極開。松楸千騎入，風雨百靈來。共話犁庭役，遺重可哀。\n78580\t朝陵夜作\n78581\t上陵無不美，秋杪更宜看。風雨朝佳氣，旌旗擁漢官。星流千嶂過，月出萬松寒。倚馬清鐘外，新霜滿玉鞍。\n78582\t白雪楼\n78583\t諸郎難得意非是敢沈冥拙宦無同病清時有獨醒千家寒雨白雙闕曉煙青又值髙樓雁寥寥不可聽\n78584\t送楊子正還濟南\n78585\t我家白雲渚，落日掩孤城。讀書草堂上，濯纓湖水清。古來失意事，不獨名未成。北風敝裘雪，誰見棄濡情。\n78586\t重送杨生\n78587\t十年湖上別，風雪此相親。把酒論時事，霑衣向故人。浮名青嵗換，生計白雲貧。但去臥芳草，山中鴻雁春。\n78588\t殿卿至\n78589\t駿馬何當出金髙郭隗臺雲中春酒熟書後故人來白首文章事青雲王伯才誰為一知己念子正悠哉\n78590\t送殿卿\n78591\t嗟君復失意，吾道轉堪疑。白雪論先達，青雲合後時。落花寒食過，載酒故山期。莫以楊朱淚，春風灑路岐。\n78592\t章行人使潞藩。\n78593\t使者持符下風塵，叱馭前諸侯城。赤狄列嶂黨青天，牟麥祈年畤。芙蓉避暑筵，相逢多愛客，共賦逺遊篇。\n78594\t十六夜集劉子成宅\n78595\t羽書三十度，飛騎動長安。今夜樽前月，還同燧火看。入門清影滿，久坐素華寒。何處關山引，如悲行路難。\n78596\t闻砧\n78597\t永夜盧家婦，深閨坐自傷。拭砧散明月，投杵上清霜。別恨繁鴛綺，哀音急鴈行。同袍征戰盡，刀尺斷人腸。\n78598\t送張比部募兵秦晉諸郡\n78599\t天威嚴滅敵，使者出秋官。白羽徵兵入，黃金結士懽。風雲千騎動，雨雪二陵寒。無易行間客，能登漢將壇。\n78600\t送沈郎中守順慶\n78601\t見說褰帷處，千山擁使君。嘉陵渡春水，棧道轉秋雲。郡下平蠻檄，家傳諭蜀文。病餘饒臥理，能不憶離群。\n78602\t春日韋氏園亭同元美賦【二首】\n78603\t春塢花防防，斜陽倒玉缾。風塵猶傲吏，天地此空亭。共醉薊雲白，相看燕草青。我來吟澤畔，不是獨為醒。\n78604\t其二\n78605\t借草到流水，看花延落暉。客中過寒食，馬上改春衣。移席青山出，開樽白鳥飛。天涯有朋好，能使宦情微。夏日同元美、徐子旋、賈守准、劉子成集張氏園亭得談字。\n78606\t共載杯中物，聊停塵外驂。路人終白眼，世事豈清談。高枕夏雲出，空亭斜照含。竹間有流水，可以漱餘酣。初夏同元美、汪伯陽、皇甫子循集姚明府園亭得春字。\n78607\t五栁陶潛宅，猶藏杜曲春。  \n緑陰衣上滿，黃鳥席邊新。  \n河朔當年事，風流我輩人。  \n胡為日車馬，擾擾向紅塵。\n78608\t送蔡少府之陽武\n78609\t君歸寒食後，猶及縣中花。趨府具茨野，鳴鞭博浪沙。大河秋色外，使者白雲槎。豈不勞行役，風塵見嵗華。\n78610\t為殿卿悼亡\n78611\t歌梁塵未斷，舞袖影方閒。落月窺珠鏡，青春暗玉顔。爲雲歸峽裏，竊藥去人間。安得招防術，姍姍步幄還。\n78612\t答殿卿\n78613\t故園春草後，書札問同袍。海嶽遊當壯，風塵臥正高。大名詩裏出，浮世酒中逃。顧我仍多病，時危小吏勞。\n78614\t送獲嘉郭明府\n78615\t仙舟新出宰，秋色渡淇河。官屬諸侯貴，君才百里多。政齊吳季重，地接衛朝歌。漢主憂南服，長纓送尉佗。\n78616\t霅溪徐山人【二首】\n78617\t風塵餘鬂髪，天地此棲遲。不問家人產，寧求國士知。門無荷蕢過，鄰有灌園期。得道憑烏几，藏名號鹿皮。\n78618\t其二\n78619\t自有浮雲戀，非因倦鳥還。林光清客夢，湖色駐人顔。嵗序髙懸榻，風塵老抱闗。不投明月璧，甘隱大雷山。\n78620\t毛刺史姑蔑髙齋\n78621\t武陵看花處，二仲得相聞。雨白閩天合，山青越徼分。書聲散秋瀑，翰墨染春雲。府檄何年事，猶餘鶴群。\n78622\t出郭\n78623\t出郭隨吾適，人家杜曲邊。溪流縈去馬，山路入鳴蟬。禾黍殷秋作，茅茨足晝眠。可能祛物役，歸買汶陽田。\n78624\t张氏园亭\n78625\t辟疆開別業，載酒雨中看。亭敞千花瞑，樓空萬竹寒。呼童攜枕簟，勸客解衣冠。宿我山窻下，聽詩坐夜闌。\n78626\t碧雲寺禪房\n78627\t佛土秋逾淨，花臺夜復香。一燈醒夢幻，孤磬散清涼。月上梵輪滿，湖開天鏡光。新詩分妙偈，病客對空王。早春元美公實訪茂秦華嚴精舍同賦。\n78628\t招提多病客，擁褐世間情。法自傳燈得，詩先卓錫成。年光雲樹麗，春晝雨花明。若許東林住，還攜漉酒生。十四夜同王徐宗梁四君子集靈濟宮【二首】\n78629\t愛此壺中約，人皆曼倩才。華燈懸日月，仙樹接蓬萊。青鳥銜詩去，金貂換酒回。明宵祠太乙，方士漢宮來。\n78630\t其二\n78631\t逍遙玄圃望，清切紫微層。月出三山樹，春回萬井燈。無悲田變海，但願酒為澠。門外金羈影，王孫自五陵。\n78632\t张山人\n78633\t吾鄉張仲蔚未是蓬蒿人伏臘東籬下漁樵北海濵官家還賦役客路且風塵織妾齊紈素開筵嬌上春\n78634\t春日\n78635\t為客淹歸騎，思家過斷鴻。春衣花發後，寒食雨聲中。生事羞人問，時名與眾同。自甘郎署隱，不哭宦途窮。\n78636\t柬公实\n78637\t如何梅發後，更憶故園春。海上多歸夢，天涯一病人。世情元慘淡，宦跡好逡巡。莫作鴻防客，青雲未可親。\n78638\t同元美與諸比部早夏城南放舟【六首】\n78639\t豈悟風塵客，還能汗漫遊。天涯唯短髪，海內此扁舟。宦跡清時劣，人才畫省優。百年渾緑醑，一日且滄洲。\n78640\t其二\n78641\t最憐行役久，為樂未言疲。自起投車轄，長歌覆羽巵。江湖青雀舫，僚友白雲司。醒後驚相問，佯狂信有之。\n78642\t其三\n78643\t誰為河朔飲，吾願罄交驩。杯動滄波色，舟空白日寒。題詩溪鳥過，岸幘野人看。不是江湖興，風塵此道難。\n78644\t其四\n78645\t落日維舟好，君其問水濱。舉觴遙送鳥，倚樹醉看人。各負詩無敵，翻驚句有神。明朝在城郭，騎馬共風塵。\n78646\t其五\n78647\t春歸興不孤，勝地此相呼。公等稱詞伯，余將混酒徒。山光含浩蕩，秋意颯江湖。樂事闗窮達，浮生敢自誣。\n78648\t其六\n78649\t言尋韋杜曲，與客放船行。樹影含衣動，溪光逼酒清。狂來出真態，醉裡見浮生。所以山公後，寥寥達者名。\n78650\t寄茂秦\n78651\t向來燕市飲，此意獨飛揚。把袂看人過，論詩到爾長。世情搖白首，吾道指滄浪。去住俱貧病，風塵動渺茫。\n78652\t再遊南溪同應駕部徐比部賦【四首】\n78653\t此日南溪約，應徐賦客同。據牀千竹下，進艇百花中。天入華陽館，雲生碣石宮。昔賢何慘淡，吾醉任鴻濛。\n78654\t其二\n78655\t覆席花如待，窺簾鳥似知。到來共醉，坐久見吾詩。吏跡江湖傲，仙才日月欺。幸逢休澣出，不顧尚書期。\n78656\t其三\n78657\t晏遊無俗吏，休沐有殊恩。碧草堪同借，紅塵可重論。溪聲留倚仗，山色取當樽。夙昔疑吾醉，維舟尚在門。\n78658\t其四\n78659\t花鳥從春過，嬉遊到夏偏。白雲行酒上，清吹起舟前。世路身何得，吾徒賦必傳。寧須千日醉，不擬眾人憐。\n78660\t郊行【二首】\n78661\t稍似武陵溪，人家綠樹迷。桔槔茅屋上，荷蓧薊門西。清吹生衣袂，繁陰散馬蹄。紅塵纔只尺，城郭意多暌。\n78662\t其二\n78663\t並馬未央前，看雲過灞川。時逢黃鳥住，欲就綠陰眠。宦豈登臨拙，名非案牍傳。風塵朋好在，囘首汶陽田。\n78664\t柬元美【二首】\n78665\t偃蹇寧知病，今如藥褁何。清齋山雨至，髙枕夏雲多。詞賦芳顔妬，風塵壯志過。相憐誰最久，把臂此蹉跎。\n78666\t其二\n78667\t久矣疲朝謁，深惟傲吏情。臨風看玉樹，消渇望金莖。返照虹霓出，浮雲駟馬行。慚無枚叔賦，起爾薊門城。\n78668\t夜過元美【二首】\n78669\t眼厎誰同病，天涯好自親。放歌依白日，縱飲向風塵。世態搖知己，時名走眾人。朝參君莫嬾，漢主憶詞臣。\n78670\t其二\n78671\t病即科頭出，狂仍枕腹眠。禮非因我設，污不受人憐。興盡銜杯外，言深把燭前。開門看墮月，騎馬問朝天。夏日同元美子與子相天寧寺送別公實【二首】\n78672\t晏坐人天近，清齋僧夏深。出門成遠道，駐馬向祗林。益愧風塵色，相看湖海心。惠休能怨別，為擬碧雲吟。\n78673\t其二\n78674\t西域黃金地，南訛大火天。  \n贈言回白雪，寒色動青蓮。  \n幻跡抽簪外，浮名把袂前。  \n古今皆涕淚，去住各風煙。\n78675\t夏日同元美子與集子相宅\n78676\t佳客堪常見，幽期暑亦過。披襟度風雨，把酒出星河。嬾拙元相借，文章敢自多。夜深忘白羽，玉樹倚蹉跎。\n78677\t柬子相【二首】\n78678\t已負西山約，將無惜壯遊。懷人當落日，臥病復清秋。時事君高枕，風塵我敝裘。加餐看物理，天地一虛舟。\n78679\t其二\n78680\t楚客秋多病，羈心私自憐。各天散朋好，八月見烽煙。白露寒砧下，青楓過鴈前。豈應裁恨賦，冩任故人傳。\n78681\t別汪正叔員外\n78682\t幾年金虎署，與爾結交歡。傲吏莊生似，詩家鮑叔看。春光燕樹合，雨色薊門寒。各抆臨岐淚，風塵去住難。\n78683\t怀魏顺甫\n78684\t白雲同署客，相念意悠哉。交道蕭朱失，文章屈宋來。風塵還傲吏，案牘豈時才。不見黃金駿，秋高薊北臺。\n78685\t登黃榆馬陵諸山是太行絶頂處【四首】\n78686\t黃榆髙不極，臨眺亦竒哉。河勢中原坼，山形上黨來。白雲橫塞斷，寒峽倚天開。搖落清秋色，多慙作賦才。\n78687\t其二\n78688\t不盡寒雲外，青峰落照多。秋陰生大鹵，木葉下滹沱。巨壑藏風雨，飛梁掛薜蘿。重關三輔地，躍馬意如何。\n78689\t其三\n78690\t振衣巖木下，倚杖白雲層。落日懸狐塞，清秋度馬陵。千峰寒自出，大澤莽相仍。左瞰邢襄郡，分符憶股肱。\n78691\t其四\n78692\t秋色自防風，煙接井陘關。門開落日，山路出寒星。太守方乘障，清時敢勒銘。杉松回朔氣，哀壑未堪聽。\n78693\t答明卿病後見寄【二首】\n78694\t薊門搖落後，楚客病如何。秋色髙金掌，西風滿玉珂。開樽鴻鴈至，染翰五雲過。應憶山陽防，疎狂阮籍多。\n78695\t其二\n78696\t吳生何偃蹇，稱病不朝天。侍從官非拙，浮沉世所憐。黃金燕士裏，白雪郢人前。自識銜杯趣，逾看結襪賢。\n78697\t寄元美【二首】\n78698\t宿昔神仙省，青雲向爾親。償金聊玩世，抱玉故調人。氣色髙題柱，文章老斵輪。別來多所憶，臥病上林春。\n78699\t其二\n78700\t豈不為同舍，于時媿重名。佳人誰獨立，大將爾橫行。病起髙詩興，春光美宦情。懸知思逺道，落日薊門城。\n78701\t即事【四首】\n78702\t浮雲如浪跡，春色且邢州。磬折人堪老，蕭條客自愁。孤城山下出，大陸日西流。請郡終何意，風塵復倦遊。\n78703\t其二\n78704\t天涯看薄宦，何以異漂蓬。才豈分符後，名非薦疏中。黃塵霾落日，白羽揷春風。聞道漁陽戰，方論衞霍功。\n78705\t其三\n78706\t嬾嫚終疑傲，和光意遠哉。元龍無客禮，方朔有仙才。疾苦褰帷過，風塵領郡來。那須論往事，作賦柏梁臺。\n78707\t其四\n78708\t使者殊旁午，吾生自不辰。文章看長物，道路竟何人。寒食孤城外，襜帷大澤濱。那堪楊柳色，風雨傍行春。\n78709\t寄宗考功【二首】\n78710\t別離如昨日，豈厭廣陵濤。春色漁陽滿，烽煙海上髙。文章迴白雪，顧盻解綈袍。下走猶三輔，蕭條欲二毛。\n78711\t其二\n78712\t春色還堪起，青雲固可披。振纓人不病，把袂客能詩。奏事明光殿，掄才藻鏡司。稽康猶自嬾，早辱巨源知。\n78713\t寄殿卿【二首】\n78714\t人情原慘淡，世路故蹉跎。意氣彈冠少，風塵按劍多。客居深雨雪，春夢遠漳河。賴有西山色，猶堪載酒過。\n78715\t其二\n78716\t燕山為客地，莫共酒人居。吾輩詩名大，其徒劒術疎。風塵官不調，雨雪嵗將除。何限東歸意，春花滿舊廬。\n78717\t春興【二首】\n78718\t短髮黃塵裏，浮生白日徂。詩名堪自見，經術敢相誣。薦列終才吏，逢迎豈壯圖。有年輕召杜，不病足江湖。\n78719\t其二\n78720\t案牘將能事，文章敢具陳。跳梁看此物，隱几過時人。返照生殘雨，浮雲矯上春。夙心唯病免，不欲滯風塵。\n78721\t重送許永寧【二首】\n78722\t絶域天應斷，揚波海未平。浮雲隨薄宦，華髪繫微名。傳檄西南定，褰帷瘴癘清。看君饒臥理，經術晚逾成。\n78723\t其二\n78724\t世情今可見，此謫竟堪陳。偃蹇難容汝，文章不利人。清秋炎海外，落日大荒濵。莫更埋銅柱，功名老漢臣。\n78725\t郡齋送張肖甫【二首】\n78726\t薊門相憶處，豈不問加餐。臥理非吾意，詩名向爾看。白雲尊酒盡，山色郡齋寒。莫惜重投轄，秋風道路難。\n78727\t其二\n78728\t送君何所有，城上太行山。落日堪相憶，浮雲未可攀。俱言張翰去，得御李膺還。莫自悲秋色，能摧壯士顔。\n78729\t閣夜示茂秦【四首】\n78730\t相逢殊不惡，久別竟誰驩。貧病他鄉老，交遊古道難。開樽山欲出，説劒雪逾寒。如此蕭條色，髙齋爾自看。\n78731\t其二\n78732\t為客今猶在，浮名信已勞。病來衰防筆，老至戀綈袍。閣臥風塵過，銜杯夜色髙。舊知江夏守，不厭禰生豪。\n78733\t其三\n78734\t病起看時事，歸心不可裁。著書官欲罷，問字客還來。月出樽堪滿，霜清角自哀。相憐成白首，明日阻三臺。\n78735\t其四\n78736\t把袂今何夕，高齋雨雪清。詩才君矍鑠，酒興我從橫。同病無交態，相依豈世情。春來征渤海，陳對引王生。\n78737\t寄元美【四首】\n78738\t我昔朝宗日，君停使者軒。並驅皆上駟，相遇復中原。草昧時人起，風塵國士恩。別來春色滿，無處不銷魂。\n78739\t其二\n78740\t若問除書意，君何異積薪。姓名常借客，蹤跡竟疑人。為郡空髙第，當朝各要津。拂衣吾所欲，不是避風塵。\n78741\t其三\n78742\t漁陽春欲盡，漢使未堪愁。邊郡多豪俠，風塵一壯遊。浮雲寒大漠，白日澹幽州。莫更觀遼海，蕭條正北流。\n78743\t其四\n78744\t何悟淹為郡，風塵日以難。宦情疎自解，人事拙相看。髙枕西山色，清齋大麓寒。期君秋月滿，從此掛吾冠。\n78745\t夏日行部遇明卿子與於瘿陶邑\n78746\t何來漳水上，早晚發長安。放逐吾曹在，風塵此道難。孤城高自臥，萬事醉相看。莫擊鄒陽劍，霜飛五月寒。\n78747\t郡齋與元美賦\n78748\t握手今何在，髙齋共此樽。衆人方睥睨，二子向乾坤。經術從吾淺，詩名得爾尊。當時楊馬輩，誰復在金門。\n78749\t送元美【二首】\n78750\t吾曹天地在，不惜滯風塵。意氣能無合，文章自有真。齊名他日事，側目此時人。為別還秋色，樽前白髪新。\n78751\t其二\n78752\t把酒論離索，褰帷送友生。白雲高大麓，秋色重孤城。偃蹇還詩句，蕭條自世情。贈君無趙璧，落日片心明。\n78753\t黄河\n78754\t復就三秦役，還為四牡歌。北風揚片席，大雪渡黃河。才豈諸郎少，名非一郡多。儒官明主意，吾道好蹉跎。\n78755\t闗门雪望\n78756\t西來千里雪，斜日滿函關。秋水何當落，浮雲自不還。積陰高紫氣，寒色壯秦山。似欲欺雙鬢，蒼茫到客顏。\n78757\t发长安\n78758\t此處看春色，蕭條客自禁。風塵為郡過，蹤跡抱闗深。不盡傳經意，難言作賦心。故人多道路，薄宦有登臨。\n78759\t泾州\n78760\t回磴層雲上，孤城返照間。人煙趨白阪，睥睨走青山。芻粟浮涇下，旌旗度隴還。時看乘障吏，車馬出蕭關。\n78761\t秋日【四首】\n78762\t薄遊寒暑換，仍自滯孤城。華髮看人事，浮雲識宦情。拂衣驅病色，懸榻避時名。但欲眠清晝，相嘲任友生。\n78763\t其二\n78764\t此物還堪惜，何官不可休。驅馳如昨日，藥餌更清秋。名已千人廢，家徒四壁愁。南山歸自好，沮溺本同流。\n78765\t其三\n78766\t倦遊非一日，乘興復三秦。多病難為客，浮名喜中人。未堪沈案牘，何以走風塵。祖帳東門外，賢哉一老臣。\n78767\t其四\n78768\t還鄉明日事，可奈簿書勞。棄置看同病，風塵避二毛。酒如涇水濁，枕對華山高。不是清秋色，何人見反騷。\n78769\t五日和許傅湖亭防集【二首】\n78770\t城頭片雨懸，客醉防湖邊。酒奈榴花妬，人堪桂樹憐。五絲還令節，雙鬢抵流年。莫蹋王孫草，淮南賦已傳。\n78771\t其二\n78772\t青樽臨北渚，一為故人開。此事成今昔，浮雲自徃來。花間攜枕簟，鏡裏出樓臺。忽就投湘賦，深知賈誼才。\n78773\t寄元美\n78774\t寥落文章事，相逢白首新。微吾竟長夜，念爾和陽春。把酒千門雪，論交四海人。即今燕市裏，擊筑好誰親。\n78775\t赠子与\n78776\t握手論文者，春來限各天。即今行樂處，不似舊遊年。神物風塵裏，時名我輩前。豈令徐孺榻，白日此長懸。\n78777\t汪員外移水部時城京師汪為植\n78778\t聞有金城役，掄茲水部才。中原憂被髪，使者詠于防。睥睨燕山接，風雲瀚海來。懸知胡騎遁，天子宴蓬萊。\n78779\t即事【四首】\n78780\t羽書秋色外，飛挽海陵回。日上犁庭議，時難度漠才。物情奇士過，天造異人來。側席勞明主，黃金正滿臺。\n78781\t其二\n78782\t即今難授鉞，誰可靜胡塵。談笑存能事，艱虞失衆人。大軍歸掌握，王者自經綸。不復憂驕悍，如林防北辰。\n78783\t其三\n78784\t使者晨馳壁奪歸，平虜章自天懸。斧鉞擇日設壇塲，萬馬中原集，諸軍上苑旁。主恩無可報，一戰取名王。\n78785\t其四\n78786\t天子何神武，乘秋欲破胡。  \n儒臣擐甲胄，大將解兵符。  \n叱咤風雲合，艱危日月扶。  \n北瞻陵寢色，蔥鬱近皇都。\n78787\t赋得屏风\n78788\t虛屏漢宮裏，有女白頭吟。色倚琉璃怯，秋來湘水深。歡情張畫燭，愁坐掩清砧。莫為蒼蠅誤，君王在上林。\n78789\t渡滹沱\n78790\t滹沱來不極，曉色蕩孤城。擊楫中流過，褰帷下吏情。天銜紆岸轉，日上大波行。獨在知津後，風塵見濯纓。\n78791\t廣陽山道中\n78792\t出峽還何地，杉松鬱不開。雷聲千嶂落，雨色萬峯來。地勝紆王事，年饑損吏才。難將憂旱意，涕泣向蒿萊。\n78793\t赵州道中\n78794\t獨往何為者，棲棲意不歡。褰帷秋雨過，伏軾夏雲殘。潦水陰相積，蒹葭晚自寒。大夫方跋涉，天步屬艱難。\n78795\t吳舍人喪內【二首】\n78796\t楚妃色殊眾，不獨下堂悲鼓瑟。瀟湘夜，秋雲未可持。河流雙露掌，月出萬年枝。屬有將雛曲，能無泣鳳池。\n78797\t其二\n78798\t可憐御溝水，見此白頭吟。病客思江郡，詞臣在上林。春風動花樹，秋月散清砧。唯有陵陽淚，知君抱玉心。\n78799\t和殿卿白雲亭醉歌\n78800\t狂殺王門客，空亭日嘯歌。那知珠履散，自愛白雲多。短髪明秋水，長裾曳芰荷。獨憐枚叟在，不復厭婆娑。\n78801\t元美以家難羈京作此為唁【四首】\n78802\t馳騁淄澠日，功名與宦情。高堂一為坐，世路遂相輕。行乞還燕市，悲歌復薊城。佩刀風雨夜，堪作箾中鳴。\n78803\t其二\n78804\t一自抽簪後，漂零見此身。通章尋悟主，懷刺更依人。寒入綈袍色，愁生黍穀春。不因家難劇，君豈在風塵。\n78805\t其三\n78806\t海內論兄弟，蕭條二子才。  \n一時稱病罷，萬里拂衣來。  \n雨雪人高臥，蓬蒿客自回。  \n偶然占劍氣，夜夜向燕臺。\n78807\t其四\n78808\t聞道周旋地，偏承老父顔。槖饘時在側，賔客稍居閒。函谷更封出，夷門執轡還。莫將公子淚，亂漫灑燕山。
78812\t春日閒居【十首】\n78813\t即令關請謁，何用乞江湖。僻性終難狎，浮名本易污。杜門人事過，欹枕歲華徂。薄俗還堪畏，崎嶇比宦途。\n78814\t其二\n78815\t白日移高枕，青山答放歌。病才宜偃蹇，老自厭婆娑。禮數諸生絕，交遊二仲多。江湖春正滿，更欲混漁蓑。\n78816\t其三\n78817\t藥餌休官嬾，蓬髙謝客深。濁醪殊解事，髙枕自知音。老大翻陵勁，文章豈陸沈。浮雲終日在，瀟灑竟何心。\n78818\t其四\n78819\t五羖功名薄，雙龍羽翼乖。風塵凋短褐，雨雪閉高齋。慘淡幽人色，飛揚壯士懷。少年何太苦，妖冶事形骸。\n78820\t其五\n78821\t奉使談經日，單車西入關。掄才牛口下，得士鳳毛間。白雪千人失，黃河萬里還。即今高臥處，猶不減商山。\n78822\t其六\n78823\t乞歸君已見，削跡我何求。  \n交態疎能變，時名久自休。  \n中原來病色，萬里入春愁。  \n不是忘機客，還驚海上鷗。\n78824\t其七\n78825\t結舌論文地，甘心養拙年。朱門人自老，白雪調空傳。世路蓬蒿外，浮名燕雀前。中原二三子，夙昔共周旋。\n78826\t其八\n78827\t病起獨登臺，春光萬里來。浮沉還我輩，俯仰見人才。華髮風塵過，青山雨雪開。浮雲堪倚杖，落日好銜杯。\n78828\t其九\n78829\t漂零唯濁酒，落拓總狂生。彭澤差聞道，高陽橫得名。罷來詩慘淡，臥久興凄清。日對春湖色，潺湲嬾濯纓。\n78830\t其十\n78831\t五柳防湖濵，先生隱是真。文章堪側目，潦倒竟全身。何必論交地，長須縱酒人。即令東蹈海，斷不混風塵。\n78832\t夏日東村臥病【十二首】\n78833\t平生偏伏枕，睱日是抽簪。病着青山色，愁髙白雪音。雲霄懸出處，蹤跡間浮沉。不必名俱毀，方知二仲心。\n78834\t其二\n78835\t放歌知帝力，縱飲見天真。防筆風雲老，青樽日月新。詩驚噉蔗客，酒讓采薇人。即使妨幽事，何須傍隱淪。\n78836\t其三\n78837\t自甘成獨往，誰復病相憐。金盡論交地，囊餘解擯篇。清齋芳藥餌，華髪媚林泉。不必憂生事，深耕種秫田。\n78838\t其四\n78839\t不謂幽棲處，還堪抱膝吟。大雲千里駐，片雨二湖陰。暑逼藤蘿淺，涼生栝栢深。鮑山終日在，知己媿黃金。\n78840\t其五\n78841\t未同疎雨至，勿翦夏云繁。片華樽前出，雙流樹杪翻。紅顔辭上國，白眼入中原。慢世吾何敢，風塵且避喧。\n78842\t其六\n78843\t拂衣先達怪高枕，故人疑世路衡門左。軒車負郭遲，少年誇解事，薄俗諱言詩。何處堪遙集，悠悠未有期。\n78844\t其七\n78845\t每逢河朔飲，輒憶廣陵濤。起色含佳句，流光逼濁醪。興緣知己盡，名豈罷官高。髀肉看如此，何論長二毛。\n78846\t其八\n78847\t空林風雨過，瀟灑一樽開。看竹俄蠲疾，漂蓬敢負才。杜門辭問字，落日罷登臺。不是憐嵇阮，誰堪把臂來。\n78848\t其九\n78849\t夜半忽風雨，層樓四望孤。雷盤華不注，電劃大明湖。雲霧連屏疊，蛟龍抱劍呼。飛揚天地意，垂老見吾徒。\n78850\t其十\n78851\t何物子虛賦，深承漢主知。一逢楊得意，千載遂同時。諫獵功名薄，為郎日月私。閒居堪避事，稱病足逶迤。\n78852\t其十一\n78853\t更閱人間語，誰堪出處同。江湖星自客，詞賦日猶工。物色余爭席，生涯見轉蓬。延陵皮相士，竟失被裘翁。\n78854\t其十二\n78855\t白頭明日事，君不見交情千載論知己。中原命友生，青雲髙病色，滄海傍詩名。一爲彈冠誤，徒令國士輕。\n78856\t秋日村居【八首】\n78857\t隱几憐清曉，開軒命濁醪。西風行薜茘，白露綴蒲桃。氣逼蟬聲苦，天含鴈影髙。壯心堪自見，秋色正滔滔。\n78858\t其二\n78859\t病色還相假，秋光溘自開。清羸堪傍竹，潦倒重銜杯。返照湖邊盡，浮雲海上來。即今知九辯，無處不悲哉。\n78860\t其三\n78861\t秋意長西北，苕荛望裏分。青含仙署雨，白動帝鄉雲。屈宋終難達，巢由故不群。江湖三十載，揺落好誰聞。\n78862\t其四\n78863\t南山伏枕前，北渚濯纓邊。林薄秋逾厲，雲霞曉自鮮。談詩成白首，把酒望青天。萬里中原色，蕭條此地偏。\n78864\t其五\n78865\t不必知名姓，中原一病夫。柴荊存古色，藥餌泥窮途。落日懸魚笱，西風纏轆轤。生涯君自見，百畝白雲湖。\n78866\t其六\n78867\t高齋清自掩，遙夕病相看。片月花間淨，明河樹杪乾。流螢含火著，宿鷺抱霜寒。何限同袍意，江湖坐漫。\n78868\t其七\n78869\t白雲不揺落，湖上長悠悠。世事銜杯過，人情把袂休。秋光棲自老，日色澹相愁。況復多風雨，蕭條傍倚樓。\n78870\t其八\n78871\t搖落唯高枕，風塵且閉關。醉來雙白眼，病起一青山。交態元難作，詩名已自閒。有人湖海上，無事馬蹄間。\n78872\t冬日村居【四首】\n78873\t髙卧堪人事，幽栖豈世情。老松寒更拙，片竹冷逾清。擁褐江湖色，鳴琴雨雪聲。嬾心常近傲，不是學莊生。\n78874\t其二\n78875\t百年長藥褁，三徑且蓬蒿。華髪抽簪短，青山伏枕髙。漂零知濁酒，雨雪見綈袍。似解防鴻意，翻然變羽毛。\n78876\t其三\n78877\t寒邳不可望，蕭瑟掩柴扉。宿霧含霜苦，斜陽帶雪微。清齋宜病色，生事合漁磯。欲奏滄浪曲，江湖此調稀。\n78878\t其四\n78879\t遙夜憐幽獨，南山傍戶庭。泉流霜下白，野色海邊青。風亂將殘燒，寒疎欲曉星。偶因樵唱起，延眺及林坰。\n78880\t寄華從龍比以魚橘見致\n78881\t多少人間事，誰能便作書。罷官君更早，謝客我何疎。八月來吳橘，三江下楚魚。因風裁數字，一問子雲廬。\n78882\t月\n78883\t不是山中月，誰能坐鬱陶。蟾孤憐凍影，兔老愛霜毫。暈疊金波動，寒侵玉樹高。為題團扇句，千里寄同袍。\n78884\t和殿卿神通寺見貽之作\n78885\t花宮留妙唱，防筆遍高僧。說法從初起，談詩出上乘。五言爭刻燭，一字了傳燈。玄度前身是，風流益可憑。\n78886\t同許右史遊南山寺宿天井寺\n78887\t古寺馬蹄前，荒山斷復連。階危孤石倒，厓響亂泉懸。喬木堪知午，回峰半隱天。不因許玄度，誰此得攀緣。\n78888\t龙集寺\n78889\t千林窺壑險，一徑入雲愁。峰落青蓮色，燈懸白日幽。香臺高枕出，澗水閉門流。聞道群龍集，明珠自可求。\n78890\t錦陽川九塔寺觀許右史碑\n78891\t名山諧夙好，況復近吾廬。嵐影浮斜照，茲川錦不如。空林雙樹老，寒塔九華疎。一片頭陀石，新文六代餘。\n78892\t元日\n78893\t五十江湖客，風塵一事違。漁樵供藥餌，雨雪偃荊扉。白髪詩篇苦，清齋病色微。平生縱酒，今日不知非。\n78894\t立春前夜齋居殿卿攜具見枉\n78895\t茅齋殘雪在新月，況當門春動西園。蓋寒空北海樽，詩篇閒自遣，交態老難論。似覺行廚色，能清病客魂。\n78896\t立春日齋居對雪憶元美\n78897\t齋居何所作，春雪是佳期。淨入年華淺，光含暝色遲。鳴弦流艷曲，拂簡映新詩。此夕山陰客，扁舟興可知。襲生初度與郭子坤集開元寺餞許右史。\n78898\t論交三十載，此地重尋盟。夏臘髙初度，人天戀逺行。青蓮澄筆彩，白馬識經聲。曾是春山夜，談禪對友生。\n78899\t逃暑\n78900\t無處堪逃暑，高樓坐夜分。河流纏宿霧，電影迸重雲。紈扇含氷彩，珠簾網露文。漢宮多貴幸，何以荅南熏。\n78901\t暴雨\n78902\t西來氛甚惡，夏至此何祥。雨伏千厓怒，風回萬壑長。雷聲盤暗牖，電影纏空梁。少選虹霓出，園林媚夕陽。\n78903\t寄子與使君【二首】\n78904\t一郡看如此，扁舟意若何。白雲天目遍，春水太湖多。怪事寧詞賦，幽人自薜蘿。平生無俗客，三徑許誰過。\n78905\t其二\n78906\t我輩還堪見，人間已厭聞。大都常謝客，不次各離群。病酒仍耽句，青山自白雲。春來論數子，飄泊有如君。\n78907\t襲克懋託疾不肯入試賦贈\n78908\t似得防鴻意，兼深抱璧情。一鳴堪自失，三獻轉相經。白雪看前輩，青雲讓後生。己須橫四海，且復愛連城。\n78909\t寄懷余德甫【二首】\n78910\t豈亦逢秋色，登臨若逺行。江通灌嬰井，山到越王城。何見非交態，難言一宦情。大東千里月，石鏡好同明。\n78911\t其二\n78912\t即聞彭蠡鴈，應上武陽臺。華髮文章到，青山放逐囘。時名堪下榻，秋興足銜杯。不是求羊輩，蓬蒿斷往來。\n78913\t二月十五日誕子\n78914\t三十盧家妾，明珠報使君。國香元有種，天馬自超群。月應懸弧滿，春迎翦紱分。負薪還爾事，豈敢望青雲。\n78915\t席上別王吳徐宗四子\n78916\t仙吏滿蓬萊，離筵氣色開。襜帷寒食過，風雨太行來。一失中原遇，難論我輩才。華陽猶駿馬，涓者載金回。\n78917\t答元美喜于鱗被召見寄【二首】\n78918\t十年君所見，已分老蓬蒿。安得浮名在，將無執事勞。海鷗群自下，天馬步元高。五柳還須種，徵君不姓陶。\n78919\t其二\n78920\t那堪成僻性，非不愛明時。白髪終憐我，青山好屬誰。連城髙一抱，流水妙相知。君自牆東客，行藏豈更疑。\n78921\t过吕梁\n78922\t十年稱病客，繫楫在樓船。澌下波方溜，風鳴水正懸。青山高臥裏，白髮壯遊前。起色聊相假，終慚傲吏賢。\n78923\t宦情【二首】\n78924\t初服終能事，徐生已自違。浮雲知失計，漚鳥見忘機。越酒經春老，江魚入夏肥。他鄉如不病，一任宦情微。\n78925\t其二\n78926\t我輩誠何意，於今自解難。累寧知眾嫭，儂已罷新歡。白雪狂歌盡，青雲病疏看。江湖終日在，一任宦情闌。\n78927\t劉太保文安公挽章【十首】\n78928\t上公霑異典，美謚表餘恩。文並三光麗，安同五嶽尊。朝廷先達在，社稷大名存。廟議當時事，稱天有世孫。\n78929\t右赠谥\n78930\t遣奠煩容物，臨軒憶典刑。  \n祠官開正寢，法從輟明庭。  \n筵几知存問，鐘彞借寵靈。  \n老臣如就饗，帷幄見談經。\n78931\t右谕祭\n78932\t使從三省至，地自九原開。不作祁連象，寧知漢代才。佳城跑躑躅，法駕擁徘徊。文劒今埋照，於焉燭夜臺。\n78933\t右赐葬\n78934\t國史從王事，經筵飫帝慈。龍章紆後寵，魚水見前知。雨露含天藻，山河勒制辭。門生堪視草，猶作起家疑。\n78935\t右颁诰\n78936\t峴首羊公石，千秋涙不禁。孤墳寒自出，華表鬱相臨。陰雨龍文動，風霜鳥跡深。更聞辭妙絶，一字可生金。\n78937\t右立碑\n78938\t自復遺書出，相傳片字工。史才依晉乘，詩調託唐風。草疏迴天力，談經發聖聰。少年眈作賦，頗欲擬河東。\n78939\t右遗文\n78940\t祠堂何所有，遺像鹿臺山。為是懸車處，常聞曵履還。諸生從上黨，三老自壺關。伏臘蘋蘩外，談經俎豆間。\n78941\t右特祠\n78942\t諸劉稱令族，群從復清操。家自駒千里，人皆鳯一毛。文章爭左袒，禮樂盛東曹。五世傳經術，推公甲第髙。\n78943\t右世科\n78944\t一時求舊德，千載憶皇都。北斗髙元氣，南山永帝圖。青雲餘几杖，白首自江湖。此日乗驄客，閭門意不孤。\n78945\t右达尊坊\n78946\t小子元吾黨，前賢亦故鄉。春秋存俎豆，日月望宮牆。血食堪千載，精靈自一堂。唯應楊伯起，秦晉鬱相望。\n78947\t右從祀鄉賢\n78948\t再过子与\n78949\t浮名難自託，佳防豈相圖。日月髙詩社，河山壯酒壚。嵗星時一出，白雪調元孤。繾綣非為佞，風流不可無。\n78950\t七言律诗\n78951\t送趙戶部出守淮陽\n78952\t仙郎起草漢明光，幾載軍儲事朔方。五馬新為淮海郡，三臺舊署度支章。行車麥秀隨春雨，臥閣花深對夕陽。時憶上林詞賦客，鴻書遙下楚雲長。\n78953\t崔駙馬山池燕集得無字\n78954\t主家池館帝城隅，上客相如漢大夫。十里芙蓉迎劒舄，一樽風雨對江湖。橋邊取石鯨飛動，臺上吹簫鳳有無。向夕不堪車馬散，朱門空鎖月明孤。\n78955\t送彰德陳使君迎侍浙中\n78956\t帝里初分郡檄囘，便迎青鳥建章臺。東方千騎風雲下，南國雙帆河嶽來。公子西園池上防，使君秋憲府中才。鄴天露冕行春日，更許何人託乘陪。\n78957\t送郭子坤下第還濟南\n78958\t華省棲遲白髪新，因憐失意轉憐春。樽前病起逢寒食，客裏花開別故人。賦就自堪生顧眄，才髙豈合老風塵。燕臺郭隗君家事，不擬驊騮不致身。\n78959\t送王郎守安慶\n78960\t花滿胡姬春酒樓，使君五馬五驊騮。明光起草推髙第，三十專城領上游。天柱西懸江漢影，海門東控帝王州。到來紆畫思同舍，萬里風煙白鴈秋。\n78961\t送豐城杜少府謫滇南\n78962\t共惜投荒萬里天，當朝起草事空傳。主恩綠鬢神仙尉，客夢青雲侍從年。盤水秋帆開瘴癘，黔陽春樹隔風煙。孤臣自有豐城劍，遙夜思家向斗邊。\n78963\t酬谷明府見寄\n78964\t清時詞客滿公車，獨向漂零歎不如。老去已常縱酒，秋來何意為裁書。薄遊更自淹華省，多病惟堪返敝廬。共道子雲長筆札，知君近日五侯疎。\n78965\t秋前一日同元美茂秦吳峻伯徐汝思集城南樓\n78966\t萬里銀河接御溝，千門夜色暎南樓。城頭客醉燕山月，笛裏寒生薊北秋。胡地帛書鴻雁動，漢宮紈扇婕妤愁。西風明日吹雙鬢，且逐飛蓬賦遠遊。\n78967\t送孫郎中守承天\n78968\t鬱蔥佳氣漢江邊，今上龍飛北極年。過幸沛宮三日飲，裁留郢曲大風篇。仙郎珂散蓬萊月，太守帷開橘柚天。明到為存湯沐邑，須知父老借才賢。\n78969\t劉員外家宸翰樓\n78970\t君家司冦此樓居，奕葉承恩片帖餘。帝自經筵傳翰墨，人從冊府見圖書。煙雲繞檻生春色，牛斗開函散楚墟。誦只今諸弟滿，韋賢相業好誰如。\n78971\t送劉員外使黔中\n78972\t牂牁萬里越王臺，北眺中原秋色來。江嶂忽分三楚斷，海天不盡百蠻開。白雲使者乘軺過，金馬祠官擁節回。為泛昆明誇上苑，令知漢主自雄才。\n78973\t送大司冦之金陵\n78974\t聞道銅標護百蠻，當朝共擬伏波還。來持滇海中丞節，入領西曹法從班。曵履春雲髙北斗，迥車秋色照鐘山。顧期門客江城滿，草奏時時達漢闗。\n78975\t送皇甫別駕往開州\n78976\t銜杯昨日夏雲過，愁向燕山送玉珂。吳下詩名諸弟少，天涯宦跡左遷多。人家夜雨黎陽樹，客渡秋風瓠子河。自有呂防刀可贈，開州別駕豈蹉跎。\n78977\t送瑞安劉明府\n78978\t劉楨詞賦不群才，百里新承漢寵回。吳地青山飛舄下，大江秋雨掛帆來。白雲堪贈神明宰，海色遙臨睥睨開。到日自逢花滿縣，更憐春樹接天台。\n78979\t送許元復還姑蘇\n78980\t薊門鴻鴈滿髙秋，張翰思家罷逺遊。入洛故人名下士，度江寒夢雨邊舟。客來白髪誰相憶，賦就黃花不可留。興發鱸魚堪自釣，吳楓搖落未須愁。\n78981\t署中有憶江南梅花者因以為賦\n78982\t欲問梅花上苑遲，座中南客重相思。開簾署有青山色，對酒人如白雪枝。驛使書來春不見，仙郎夢斷月應知。偏驚直北多烽火，昨夜關山笛裡吹。\n78983\t與茂秦金山寺亭上望西湖\n78984\t孤亭遙上翠微重，檻外空林何處鐘。秋到諸天開薝卜，湖連雙闕散芙蓉。雲光忽落黿鼉窟，雨色飛來鸑鷟峯。自信登臨能作賦，肯令陶謝不相從。\n78985\t送汪伯陽出守慶陽\n78986\t中原萬騎郤胡兵，客領銅符塞上行。大漠清秋迷隴樹，黃河落日見秦城。邠人自美西羌俗，漢守誰髙北地名。郡吏可能無薦達，還令介子乞長纓。\n78987\t送黃侍御按滇中\n78988\t去矣乘風瘴癘開，西南萬里壯遊哉。登臺越巂山形合，攬轡昆明秋色來。周禮職方天外盡，漢臣封事日邊回。征蠻幕府今凋落，安得樓船下瀨才。\n78989\t送包大中長蘆知事\n78990\t九河水流何濺濺，君去春花車馬前。入幕官僚清宴久，揮毫渤海白雲天。相將牛酒勞從事，未少魚鹽給俸錢。此去陸沉無不可，於今薊北靜烽煙。\n78991\t除夕\n78992\t幾年仙省白雲間，此夕歸心醉裏閒。九塞烽煙連北極，千門雪色照西山。還知傲吏能違俗，未擬浮名好駐顔。長孺淮陽今不薄，春花或恐滯燕闗。\n78993\t元日早朝\n78994\t禁城春色引朝天，接跡防龍近法筵。  \n雲裏金莖通御氣，宮中玉樹隱祈年。  \n西山亭障遙臨薊，朔漠旌旗滿護燕。  \n聞道至尊歌白雪，小臣還獻郢人篇。\n78995\t早春得汝思蜀中書\n78996\t萬里誰傳錦字回，楚天搖落正堪哀。揚舲巫峽江聲合，立馬岷峨雪色來。西極使星遙入部，中原人日好登台。莫言羽獵誇胡後，不數揚雄作賦才。\n78997\t送惲員外按察郢中\n78998\t醉擁驪駒不可留，送君花發鳳凰樓。青春開府西陵色，到日登台北雁愁。寒雨遠分荊楚望，白雲無盡漢江流。共知人世悲難合，儻得隋珠莫暗投。\n78999\t初春元美席上贈茂秦得闗字\n79000\t鳳城楊柳又堪攀，謝朓西園未擬還。客久高吟生白髮，春來歸夢滿青山。明時抱病風塵下，短褐論交天地間。聞道鹿門妻子在，祗今詞賦且燕關。\n79001\t送大中丞王丈赴山東\n79002\t天下軍儲飛輓來，中原胡虜戰爭囘。漢柱舊題驄馬使，名家接武佩刀才。按章時拂風塵入，憲府秋臨海岱開。主恩偏憶嚴城日，什二東秦保障哉。\n79003\t答宗考功齋居見贈\n79004\t金莖夜擢建章高，漢主祈年祀事勞。仙吏詩投青玉案，故人秋臥白雲曹。此生湖海供多病，何物風塵抵濁醪。中散近來疎嬾甚，更無書札到山濤。\n79005\t呈大司寇何公\n79006\t漢臣韋氏有玄成舊德中朝曵履聲督部曾持滄海節總戎親破緑林兵重瞻執法臨天座自失流言荷帝情千載雲蒸龍變日更期文劍署高名\n79007\t再呈何公\n79008\t幾年開府漢中丞，去後功名何武稱。荊楚軍儲遮海過，潢池兵氣向秋澄。尚書北斗天喉舌，司冦西曹帝股肱。耆舊即今推濟美，清朝劍履坐相仍。\n79009\t春夜同元美子與子相過公實\n79010\t西山落日照金莖，北闕春陰覆禁城。湖海百年今夜酒，風塵五子異時情。和來白雪俱高唱，自附青雲起大名。不獨諸郎關象緯，真人應更為東行。\n79011\t送萬言卿明府之長興\n79012\t逐虜將軍度漠回，黃金猶自滿燕臺。請纓慙我為齊客，製錦多君更楚材。城上春雲天目出，簾前秋色太湖來。歌暇日能相憶，花裏新詩過鴈裁。\n79013\t送范敬甫之閩中\n79014\t共看驄馬使君賢，開府東南日月偏。海嶠秋陰分越樹，人家雨色散閩天。朝廷記憶江城久，詞賦知名水部前。還擬主恩頭白裏，時危相贈祖生鞭。\n79015\t五日同子與子相過公實時公實在告\n79016\t空堂隱映石榴殷，花裏幽期白晝間。染翰風雲隨上客，開樽雷雨過西山。賦成敢避能驚座，酒罷何妨善閉關。況值懷沙千古怨，那堪騎馬獨醒還。\n79017\t韋氏池亭同元美子與子相賦【四首】\n79018\t賒酒新豐解佩刀，相逢意氣為君豪。孤亭晝敞杉松色，亂石青含薜荔高。自向風塵偏勝跡，豈令湖海傲吾曹。從他桂樹山中發，招隱何勞更反騷。\n79019\t其二\n79020\t華髮文章愧不工，獨憐諸子調相同。西京矯矯多奇氣，東海泱泱自大風。三署仙郎攜酒後，一時詞客此亭中。白雲寥廓迷幽薊，騶衍談天碣石宮。\n79021\t其三\n79022\t幽亭斜日亂松聲，下有滄浪可濯纓。求友花間黃鳥出，垂天城上夏雲生。梁園作賦千年事，河朔銜杯萬古情。莫恨風流吾輩晚，鄒陽袁紹漢時名。\n79023\t其四\n79024\t韋曲髙臨漢苑開，城南連騎紫宸囘。閉門流水花間過，倚檻青山席上來。客難似矜能避世，子虛誰見不憐才。若論承寵無先後，安得吾曹共酒杯。\n79025\t送張元諭虞部謫常州別駕\n79026\t賦就黃花別季鷹，還從遷謫問飛騰。懸知漢柱名當借，況復防刀事可憑。寒雨大江臨楚望，千家秋色暗毘陵。闔閭城外逢搖落，何限吳山客裏登。\n79027\t送吳人陸之箕\n79028\t客有登臺賦遠遊，薊門金盡坐高秋。總憐岐路無知己，不向風塵為白頭。木落毘陵看過雁，月明張翰倚扁舟。未將簪紱論多病，草色姑蘇到自愁。\n79029\t送李司封謫廣陵\n79030\t明光起草羨青春，服藥求仙笑此身。白首雲霄空薦士，黃金湖海未逢人。廣陵鴻鴈來秋色，寒雨江楓度逐臣。見說故園湘上水，嬾將詞賦弔靈均。
79417\t答寄聶儀部子安\n79418\t司馬雄才動帝京，當時群從獨高名。奏成華省青雲氣，賦就仙郎白雪聲。春色迥分南北望，江流不盡古今情。應憐此意同巖穴，千里傳書歷下生。\n79419\t薛子熈以青州使君聘脩郡志見枉林園尋示贈章作此荅寄\n79420\t越客風流問字年，登臺把酒白雲天。一毛實自河東下，雙鯉兼從海上傳。彩筆乍含星野動，明珠長對雪宮懸。已看霸氣前朝盡，猶說當時鮑叔賢。\n79421\t病間答許殿卿\n79422\t病客髙齋黯澹生，何來一札大梁城。夢囘滄海風雲色，春落黃河雨雪聲。伏枕自須疑慢世，曵裾兼亦似逃名。可知枚馬元同調，誰見千秋出處情。\n79423\t南海歐生自京師遺書於大梁屬許右史為致荅此\n79424\t中原才子動相聞，誰復高名得似君。南海一珠懸北斗，黃河雙鯉墮青雲。城邊五色羊何在，臺上千金馬不群。獻賦幾年猶未遇，羅浮春思坐氤氳。\n79425\t送魏按察之潞\n79426\t壺闗上黨切雲霄，憲府中天揷漢標。山勢西臨三晉險，地形東控兩河遙。名從出守髙郎署，防本和戎寵聖朝。盡道疆塲懸節鉞，猶能書札滿漁樵。\n79427\t送崔明府之宿遷\n79428\t山陽列郡接青徐，宿子中開百里居。自是燕臺求駿馬，飄然淮海駕蜚魚。邑因美政花相似，令有文名錦不如。共理即今明主意，憐君指日捧徵書。\n79429\t題李水部恩榮巻\n79430\t自奉天書出建章，明時誰不羨仙郎。五雲偏借斑衣色，列宿遙含畫省光。水部盛名懸楚望，南山佳氣入高堂。鹿門咫尺厐公宅，那見恩波繞漢陽。\n79431\t送賈明府以徵入遷\n79432\t茂宰能名海岱聞，更推經術起河汾。即論展驥無千里，果爾飛鳬便五雲。烏府風霜秋正急，黃門供奉日為羣。徵書十道求髙第，治行誰人不讓君。\n79433\t送郭子坤別駕之廬州\n79434\t諸生垂白困談經，何似雄飛出漢庭。客自燕臺知驥足，人從金斗識屏星。耆闍海外來峰色，大蜀淮西擁地形。匣裏佩刀誰所贈，龍鳴風雨未堪聽。\n79435\t其二\n79436\t吳楚西南郡閣重，廬江小吏日從容。濡須不是天河水，霍嶽爭齊紫蓋峰。京洛仙舟飛似鷁，并州竹馬健如龍。已知家世多名士，難道明時可易逢。\n79437\t許殿卿擢左史\n79438\t萬里防帷逗主恩，長裾一再歴寒溫。諸侯賔客梁園盛，帝子官僚相國尊。誰爲從旁驂駟馬，自應虛左過夷門。況兼詞賦凌雲氣，漢署風流可更論。\n79439\t九日登楼\n79440\t白鴈黃花處處秋，鮑山風雨獨登樓。忽驚返照湖中出，轉見孤城水上浮。多病恰堪成臥隱，濁醪真足抵窮愁。先生懶作東籬防，可但交情老自休。\n79441\t青州志成薛生重枉報別將詣元美作此為贈\n79442\t于越諸生稷下來，梧宮重起讀書臺。薛君世業推經學，齊客家傳讓史才。北海風流天上座，雲門秋色鏡中開。菰蘆更有人相問，為道登龍御李回。\n79443\t青州志成贈杜使君\n79444\t使君經術有餘師，元凱家傳左氏辭。東海大風迴騁翰，少陽寒色動褰帷。按圖冠帶還千里，問俗春秋自一時。況是郡城常下鳳，文章兼似羽毛奇。\n79445\t題南海栢臺甘露贈潘侍御【二首】\n79446\t繡斧光清瘴海雲，行臺甘露栢紛紛。九天驄馬人爭避，五色神羊氣不群。白簡風生偏起粟，皁囊秋浮總垂文。侍臣豈讓東方朔，千載芙蓉奉聖君。\n79447\t其二\n79448\t蘭臺使者憶長安，萬里雲霄攬轡看。忽報三危開玉樹，誰分雙掌注銅盤。霜凝合浦明珠出，風動增城瀑布寒。清節滿朝君不信，流光偏綴惠文冠。\n79449\t題潘廷尉留餘堂\n79450\t前朝知政四留余，廷尉為堂取自書。潘令官銜猶散騎，于公門第早容車。法星傍斗懸髙座，佳氣如雲護直廬。海內稱平逢此日，主恩先己未應虛。\n79451\t子與自蘆臺量移瑞州【二首】\n79452\t題坐髙名漢署來，魚鹽小吏混蘆臺。誰憐汝海分符客，自是南皮作賦才。老驥霜蹄千里動，佩刀寒色九河開。量移休道非知遇，難得君恩一日囘。\n79453\t其二\n79454\t遙傳雨露一時新，不負漂零戀主身。髙臥中原堪有客，雄飛爾輩可無人。屏星色動雙龍曙，錦水光分五馬春。詩興宦情堪並美，南州孺子況為鄰。\n79455\t得元美馮參政書知王沂州先己失寄\n79456\t搖落中原伏枕時，故人千里一相思。雙魚不防加餐字，五馬虛傳遣吏辭。我在河山終未邈，書來雨雪自堪遲。從今把酒登樓處，數子江湖防有期。\n79457\t荅寄敬美\n79458\t君家鴻鴈滿江千，嵗杪逢人一字難。白雪似應工伏枕，青山好在重加餐。巻中雙玉清相倚，掌上千金笑獨看。兩地起居俱不惡，風塵囘首任漫漫。\n79459\t寄題元美藏經閣\n79460\t岧嶤飛閣大湖傍，有客繙經日滿牀。白馬尚留霜練影，彩毫應帶雨花香。當年張掾生秋興，何處支公坐道塲。君自風流兼二子，吳門極目正茫茫。\n79461\t送歐文學之江都\n79462\t雨雪寒燈對濁醪，蕭然似是一儒曹。下帷國士堪華髪，草檄門生自彩毫。雙峽迥分滄海氣，孤城秋壯廣陵濤。文星雖小人爭識，南斗常臨劍影髙。\n79463\t寄张幼于\n79464\t吳門風雨洞庭陰，上客常開子墨林。劍閣自題名更起，鱸魚一憶興何深。古今不改中原色，南北相看萬里心。愧我驚人無俊句，勞君寫入二龍吟。\n79465\t白雪樓寄懷徐使君兼呈元美\n79466\t木落清河入檻流，平陵月出照牀頭。開樽自動青雲色，掩巻俱含白雪愁。南國佳人能命駕，中原病客此登樓。從他不淺山隂興，逺道無因報子猷。\n79467\t秋日寄懷元美兼呈吳徐二使君\n79468\t十載江湖白露寒，因君萬里憶長安。故人相向中原老，秋色何如畫省看。邵武功名非不佞，汝陽經術雅能官。即今垂作漂零客，可道音書日轉難。\n79469\t寄題況吉甫藥湖別業在荷山下\n79470\t湖上高齋萬木齊，白雲長在楚天西。落霞一散燒丹火，秋水遙通濯錦溪。伏枕自來詩不廢，扁舟誰為酒同攜。南峰盡作蓮花色，曾是王喬隱遁棲。\n79471\t答寄余德甫\n79472\t二月鴻書發豫章，到來春興日能長。宦情轉借中山篋，詩句猶含右省香。海內故人元落落，江南秋色正蒼蒼。遙知相憶登高處，更過陶家醉不妨。\n79473\t寄謝俞仲蔚寫華山圖\n79474\t雲臺隱者二茅龍，曾道神仙自可逢。忽爾畫圖開萬里，居然秋色在三峰。貪看塞外黃河下，坐失關門紫氣重。況復題詩如謝朓，當年卻恨不相從。\n79475\t奉贈杜使君寄上太翁八十壽\n79476\t越徼春生戲防天，風流耆舊楚先賢。青州五馬分符日，渭水非熊入夢年。一自趨庭經術就，還應託乗帝恩懸。即今南極長朝斗，並照明珠北海邊。\n79477\t秋夜白雪樓贈周公瑕\n79478\t日落風清竹樹林，一樽飛閣敞秋陰。  \n才逢狗監人先老，能到龍門客自深。  \n海上共懸明月夢，山中堪贈白雲心。  \n陽春寡和休言誤，此夕因君作楚吟。\n79479\t登華不注山送公瑕\n79480\t鴻鴈髙飛木葉丹，逍遙臺上一憑闌。浮雲不動孤峰起，落日長臨二水寒。多病故人書未達，中原秋色醉相看。預愁匹練江南道，極目吳門駐馬難。\n79481\t題周天球小像\n79482\t落魄吳門五十春，嬾從髙閣畫麒麟。此中墨客爭知玅，何處詞人更有真。白眼自宜置邱壑，紅顔元不染風塵。東牆休掛喬家女，夜恐周郎作後身。\n79483\t贈吳人梁辰魚\n79484\t迢遙岱嶽海漫漫，秋興如君未易闌。三觀雲霞天上坐，蓬萊宮闕掌中看。才探綠綺陽春動，一說干將紫氣寒。詞客吳門誰不羨，王家兄弟雅盤桓。\n79485\t寄謝許左史刋倡和集\n79486\t平台左史寄相思，開巻風流見往時。已自遊梁詞賦長，翻因御李姓名疑。經竟為何人出，郢調除非和客知。君有明珠堪照乗，更煩清影及茅茨。\n79487\t舜祠哭臨大雪\n79488\t雨雪號天慘曙暉，君王千載一垂衣。廷中左鉞將軍出，海上樓船使者歸。紫氣不隨江漢轉，白雲還傍薊門飛。孤臣賸有蒼梧淚，逐客瀟湘在亦稀。\n79489\t荅寄子與時自蘆臺移瑞州按察山東\n79490\t北風飛雪擁南奔，苦向綈袍掩淚痕。病客世疑中散傲，故人官起外臺尊。尺書萬里存交誼，一歲三遷見主恩。月出登樓如匹練，每依吳觀望吳門。\n79491\t于白雪樓送龔生入貢\n79492\t樓上春陰動曉寒，薊門千里入憑闌。別來白雪還誰和，老去青春好自看。天子今逢新禹貢，諸生不改舊周官。臨軒若問羊裘客，莫道江湖有釣竿。\n79493\t杜青州按察楚中\n79494\t東方千騎古諸侯，憲府新開大楚秋。北海清風猶滿座，武昌明月更登樓。五雲過郢朝佳氣，三峽吞江擁上游。此地功名誰得似，君家元凱自荊州。\n79495\t寄别元美\n79496\t誰憐伏闕上書還，國士銜寃動帝顔。殺氣始應髙碣石，飛霜猶自滿燕山。風塵雙淚綈袍盡，湖海扁舟白髪閒。卻念十年攜手地，不知春色在吳闗。\n79497\t答元美山東道中見寄\n79498\t飛來尺素九河陰，報道春光滿上林。遊子自矜年少好，故人無恙歲寒心。即今病借青雲起，何用詩傳白雪音。處士一星依帝座，兩朝誰似主恩深。\n79499\t荅元美廣川道中見寄\n79500\t椷書遙借薊門看，只尺平原一笑難。便道何妨留作客，他家惟願起為官。雙龍夜敞星文動，匹馬秋深嶽影寒。杯酒可知公子意，空懸十日布衣歡。\n79501\t答王敬美廣川道中見懷\n79502\t薊門秋色夢中偏，二子乘舟下廣川。食客未應常在趙，酒人誰復並遊燕。心知老驥元千里，目送歸鴻自一天。已分蓬蒿能興盡，壚頭春酒卻堪憐。\n79503\t荅寄俞仲蔚兼呈元美時不果枉因有末句\n79504\t濁酒新開綠綺鳴，白雲湖上掩柴荊。興來陶令還辭社，老去厐公不入城。一疏中原髙病色，千秋吾黨見詩名。故人徑作書相別，握手看君負此生。\n79505\t寄怀子与\n79506\t白雲愁色滿秋天，海上離心鴈影傳。  \n那堪對酒書相憶，況復登樓月正圓。  \n自爾一攜龍劍合，何人更問鶡冠篇。  \n莫言十日平原飲，不是王孫得意年。\n79507\t殷洗馬誕子值今上登極日\n79508\t詞臣三命侍經筵，聖主龍飛薊北天。珠借星辰堪並出，弧隨日月更新懸。一毛深照銜圖夜，千里長懷託乗年。共訝玉堂分氣色，兼城重喜得藍田。\n79509\t寄賀天官殷少宰\n79510\t十載詞林供奉中，史才經術並稱雄。恭承三命銅龍署，兼典諸儒白虎通。要地持衡當北斗，清聲曵履入南宮。猶言紫極氤氳處，非復文昌八座同。\n79511\t答寄劉子威侍御【二首】\n79512\t吳客緘書問轉蓬，姑蘇臺上起秋風。七星已佩干將劍，五色還乘鮑氏驄。江海雙懸精自合，陽春一曲步逾工。只今曾照西施月，多少娥眉畫不同。\n79513\t其二\n79514\t憶昔風雲滿帝鄉，同時射防向明光。一毛宛在中書日，匹練遙飛御史霜。北海清尊開岱色，西京彩筆照河梁。非君尺素三江下，爭得秋聲入鴈行。\n79515\t顧中翰祭告徳衡二藩兼有事沂山東海\n79516\t聖主新恩北極開，侍臣銜命出燕臺。三齊茅土星潢近，二國松楸雨露迴。百丈自天垂瀑布，五雲佳氣接蓬萊。俱言海嶽遊偏壯，為有王褒作頌才。\n79517\t送郭使君觧郡暫還豫章詩有序\n79518\t公之難去郡，百姓郡百姓之難去公，猶之免赤子於懷也。斯古遺愛焉，不獲乎上，民不得而治矣。不曰直道而事人，焉往而不三黜哉？惟是帝命維新，舜有天下，選皋陶於眾，危言危行，是以論其世也。重遌而厚望之，相與以成其後者乎？\n79519\t春風解郡豫章還，已報征車起漢關。  \n盡怪雙龍高紫氣，何妨五馬照朱顏。  \n門人榻自南州下，座客樽應北海閒。  \n似是朝廷知借寇，先開書篋慰中山。\n79520\t送都轉運劉使君還萬安有序【二首】\n79521\t使君之在西省，與僕甚驩，久不聞問。轉運山東時，某杜門十載矣。哀宗梁之悠悠，感王徐之常勤，抵掌於同舍之役也。使君司冦世家，仲氏入拜九卿，季子出二大郡，是稱難兄。再領國課，厥聲卓然。尋以舊守常德，誤中掇拾，當路惜焉。顧使君之在西省，不少假一冢宰掾，即風采可知矣。\n79522\t使君漕挽山東迴，天子全齊外府開。海王至今餘伯氣，大風千古見雄才。魚染忽落雙江水，白石遙分萬里臺。更廣絕交成玅論，可無人識孝標來。\n79523\t其二\n79524\t十年西署結交驩，別後雲霄尺素難。郡接荊衡分岳牧，塲開海岱領鹽官。五溪誤見明珠拾，千里誰將老驥看。莫道賜環非近事，新懸白日照長安。\n79525\t答元美吳門邂逅于鱗有贈【四首】\n79526\t姑蘇城上倚高臺，卻望中原酒一杯。彼自有人浮海去，我今為客渡江來。飛龍忽報干將合，老驥還驚匹練開。共向風雲論二子，誰知天地此徘徊。\n79527\t其二\n79528\t徴君岩穴雅能深，出處人間總陸沉。流水乍含鍾子調，浮雲不繫邴生心。關門紫氣長來往，海上青山更古今。世事彈冠難自料，風塵容易是抽簪。\n79529\t其三\n79530\t萬里風雲北極生，中原二子舊齊名。居然霄漢雙封事，自是江湖一宦情。天借客星高物色，歌迴春雪壯潮聲。何妨邂逅成佳會，正復相思命駕行。\n79531\t其四\n79532\t雪滿江城醉色寒，蕭條春興入彈冠。自憐滄海雙珠合，誰作青雲一鶚看。日月祗銷髙伏枕，風塵何事老投竿。豈宜梅福吳門在，共說先朝吏隱難。\n79533\t过严陵\n79534\t嚴陵物色動新年，解纜春迴七里船。繡嶺更宜殘雪映，釣臺高並客星懸。灘聲乍合三江壯，山勢遙臨百越偏。此日青陽瞻帝座，羊裘深愧昔人賢。\n79535\t題候濤山觀音寺寺徙自落迦\n79536\t落迦山上古祗林，白馬西來峽口深。月出爾時樓閣影，風還如是海潮音。若非鸚鵡元能語，誰解蓮花不染心。五十三員知識盡，可勞蹤跡問浮沉。\n79537\t大閱兵海上【四首】\n79538\t使者乘軺大閱兵，千艘並集甬句城。  \n騰裝殺氣三江合，吹角長風萬里生。  \n帳擁樓臺天上坐，陣迴魚鳥鏡中行。  \n不知誰校昆池戰，橫海空傳漢將名。\n79539\t其二\n79540\t戈船諸校錦征袍，水戰當塲命客豪。  \n萬櫓軍聲開島嶼，千檣陣影壓波濤。  \n赤城深泛旌旗動，射的遙銜竹箭髙。  \n東海便應銅柱起，何妨馬援是吾曹。\n79541\t其三\n79542\t列艦如城積水前，援枹擁棹出行邊。  \n桔槔氣迸流烏火，組練光揺太白天。  \n鵝鸛一呼風雨集，黿鼉雙駕斗牛懸。  \n即今萬國梯航日，並識君恩浩蕩年。\n79543\t其四\n79544\t新開帷幄控朝宗，萬里波臣老折衝。海氣抱吳遙似馬，陣雲含越總如龍。中流鼙應潮聲疊，下瀨戈迴日影重。自有長纓堪報主，誰言白雉竟難逢。\n79545\t元美起家按察河南，寄促之官。\n79546\t莫道漁樵計已安，主恩堪為一彈冠。足知上國羣公疏，猶作中原二子看。虎觀迥連嵩少起，龍門髙倚大江寒。與君聊玩人間世，明日抽簪未是難。\n79547\t答贈王給事\n79548\t漢帝風流盛栢梁，一時才子羨為郎。歸來東海桃三熟，諫罷金門草數行。謫籍祗今人欲盡，除書何意客相忘。黃公雖道商巖起，家本鄞山是故鄉。\n79549\t二山人孤山吟社得菲字\n79550\t西陵樹色滉斜暉，一片仙舟拂練飛。三竺漸從天上落，二峯髙入雨中微。人今湖海開詩社，客自雲霄奉禁闈。防筆如花誰不羨，敢將春興鬭芳菲。\n79551\t靈隱寺同吳馬二公作\n79552\t武林臺殿敞諸天，建自咸和第幾年。才到上方雙澗合，飛來何處一峰懸。梵音動雜江潮轉，燈影長含海日傳。所以龍宮稱絶勝，驪珠交映使君前。\n79553\t和馬侍御賦得飛來雙白鶴\n79554\t三花珠樹五雲開，海上雙飛白鶴來。借問分行棲玉署，何如對舞映霜臺。月明華表聯翩起，雪滿緱山並駕囘。萬里只今誰比翼，仙禽原自不群才。\n79555\t與馬丈見送巡海之作\n79556\t樓船遙指越王城，萬里波濤按部行。門下有人惟說劍，江南何處不談兵。長纓我媿山東妙，銅柱君懸海外名。忽訝天台霞色起，開緘彩筆更縱橫。\n79557\t烟霞岭\n79558\t煙霞不隔洞天遙，佛影千巖散寂寥。絕壁倒銜滄海照，一峰高映赤城標。白雲家在時堪駐，紫氣山深夜自朝。莫被藤蘿迷出入，相逢終日少漁樵。\n79559\t董生寫四子圖\n79560\t客星遙犯洛陽宮，帝座雲臺路已通。君自一毛求駿馬，我將雙眼送歸鴻。青萍交映千秋色，玉樹長含萬里風。不是弟兄江海上，誰堪防筆與爭雄。\n79561\t九里松圖為馬侍御作【二首】\n79562\t三天嘉樹儼成行，下接枌榆即故鄉。  \n逺勢不隨雙澗盡，層陰並落二峰長。  \n葉棲金掌仙人露，榦挺烏臺御史霜。  \n孔雀東飛煩再顧，欲從威鳯託清光。\n79563\t其二\n79564\t武林佳氣日蕭蕭，夾道長松入望遙。黛色總疑天目雨，寒聲不辨浙江潮。含淒風自枯鱗起，倒影雲隨偃蓋飄。非值有心同竹箭，懸蘿爭敢附高標。\n79565\t按察李公誕子公蜀人先以中書舍人為御史\n79566\t髙才染翰五雲中，復道登車攬轡同。雛有一毛殊是鳳，駒無千里不為驄。名烏業已承家學，字犬文堪命國工。君自蜀人楊馬在，同鄉奕葉播清風。\n79567\t贈李封君兼訊長君進士\n79568\t五陵群少各賢豪，客有能詩調獨髙。受業不隨秦博士，為文無害漢功曹。十年我輩慚龍臥，萬里君家起鳯毛。江左衣冠堪此地，美名如昨照同袍。\n79569\t髙光州孤山精舍\n79570\t白雲不散一山孤，地主人稱楚大夫。老作西陵詩社長，可攜南部酒家胡。囊餘太古雙龍劍，壁有行春五馬圖。汝潁過逢遺事在，髙陽似此聚星無。\n79571\t荅龚茂才\n79572\t中原相望兩漫漫，傲吏重彈柱後冠。不盡青雲東嶽氣，飛來白雪大江寒。人今雨別千年事，君自風流二仲看。若問嚴陵灘上月，小清河北照漁竿。\n79573\t毛封君\n79574\t公家安在薊門城，出入漁陽結客行。經學並驅韓太傅，辭華脫頴趙先生。丈人不作雄邊老，令子還髙秉憲名。此日衣冠看甚偉，也知黃綺負餘情。\n79575\t和吳太常南樓煙雨之作\n79576\t南樓迢遞俯丹梯，煙雨蕭條拂檻低。越徼層陰千里合，吳門春樹萬家迷。江流欲動帆檣外，山色纔分睥睨西。一自不齋多暇日，新詩誰與醉同題。\n79577\t送周給事還朝【二首】\n79578\t才子先朝侍從年，東山一臥主恩偏。彈冠便借風雲起，補袞新看日月懸。疏動龍鱗成五色，名聯騎省映羣賢。當時諫獵還誰在，聞道長楊賦已傳。\n79579\t其二\n79580\t才疑仙吏在人間，萬里乘風復漢關。三殿不緣春色滿，五雲爭識嵗星還。朝陽更王清華氣，金馬依然供奉班。未許陸沈如昔日，須君持論答天顔。\n79581\t送勞少參提學蜀中\n79582\t分藩吳越氣雄哉，人自南宮出上臺。一抱連城明月滿，還看三峽使星來。錦江波動詞塲色，劍閣髙臨憲府開。聖主賢臣今日事，王褒門下本竒才。\n79583\t汪中丞臺火救者獨以劍出彈鋏而歌和以相弔\n79584\t中丞臺火照閩方，客有千金劍一裝。賴是龍蛇先自起，忽然風雨為深藏。逃形疑入延津水，厭影猶含北斗光。報國片心還獨在，逾看鱗甲動氷霜。\n79585\t為南海鍾侍御題金臺遙祝巻【二首】\n79586\t遊子承恩出禁闈，高堂華髮照春暉。潘輿自不隨驄馬，萊綵何妨舞繡衣。江鯉一從天上寄，臺烏長繞日南飛。即今婺女遙相望，柱史星光近太微。\n79587\t其二\n79588\t氷霜不厭北堂清，冠指神羊海上城。戀闕未須將母疏，倚門元自望君情。家傳五字推承學，朝擁三臺起令名。驄馬更便千里駿，還鄉實切斷機聲。\n79589\t送張閫使黔中\n79590\t虎臣推轂滿長安，吳越當朝閫外難。君自雅歌稱坐鎮，人疑漢將不登壇。江潮常借軍聲壯，海氣遙臨陣影寒。滇水一珠堪照夜，誰憐薏苡竟同看。\n79591\t贈海憲蔡公開府\n79592\t橫海今時領外臺，書生謾說請纓來。霜威瘴癘三山盡，殺氣波濤萬里開。攬轡本朝元楚望，談兵當代一邊才。朝廷近有留中疏，柱史星光切上台。\n79593\t送陸從事赴遼陽\n79594\t御苑東風吹客過，共看芳草有離珂。西山晴雪鴻邊盡，北海春雲馬上多。地險時窺玄菟郡，天驕夜遁白狼河。知君幕下參高畫，諸將何時議止戈。
80610\t送萬郎中章甫讞獄湖廣序\n80611\t在大司冦官屬余與章甫爲同舍郎，旦夕從事舍中也。今嵗天下大讞獄，乃章甫得報之楚中，則謂余曰：「子以吾聴訟猶人哉？即數年于舍中，君所知也。一切造對按簿責之，見法輒取奏成于手中，視其人與情不甚相逺也。楚俗良獄，赭衣載道，而牿拲盈犴。章大者連逮證案數百，小者數十人。鞫者非一吏，繫者非一日。衆人所謂無罪者，牽于文致，不可得反；所謂有罪者，則其辭又不與罪蒙，不徒受賕吏撓法舞文。人有智愚，即文有害辭，防意遂隠，雖咎繇聴之，上觀下獲，有不可信者矣。縣道官重成案，不欲覆劾，且數代去。人情寃乆不得直，則不復樂生，自號呼其寃，則上以爲犯已，而又被近刑。彼知無益于生，而且被近刑也。後有心知其寃，指道以明之者，且以身無見膚，庭有尺棰，亦彷徨瞿顧，不出一語自救也。此豈不髠鉗戮囚甚危也？豈自愛傷生乎？其心以爲是固亦將謂一成而不可變，當無異于它吏者云爾。此猶百不有一，然已足以損吾照覆之明，傷吾見牛之仁，而況大猾元憝，一朝殺人，則亡命莫索，株連蔓及，坐罪無辜，然後從旁圖之，莫不以御人之貨售府辜功，百金易字，千金易辭。而或怨家積憤，靡于嵗月，有司姑息，乆繫憚于論報，使其終年造佞，一夕訊焉，則出焉而投抵獄文之隙，兩造不備，肆爲單辭，欺玩厚貌，其示人辭色，且懼且疑，詳爲錯愕，何可復得恃其五聴之術如初捕時哉？若使各責如章告劾，不服以笞掠定之，一刀筆吏足矣，烏在其爲奉天子徳意，何能長我王國也？夫獄之疑者，吏或不敢決，縣道官猶得各讞所屬二千石官，二千石官以其罪名當報之，所不能決者，猶得移中丞臺治獄御史當報之，中丞臺治獄御史所不能決，猶得奏傅所當比律令以聞，而奉宣上恩。人命至重也。司防使者旣出，則縣道官、二千石官、中丞臺治獄御史所不能決者，舉皆徃移焉，而一切復案當報之，奏傅律令得可事于天子，桔拲坐解，圜狴立出，民以不寃，中愛獲致辟，雷雨作解，元氣鼓蕩，百物甲坼，不亦已媮快勝任乎？然有一報不當，無論網漏吞舟之魚，即無罪者今不得釋，則其獄愈益亡解，時後之人愈益自嫌，不肯變，縣官不復讞二千石官，二千石官不復讞中丞臺治獄御史矣。寃者繫囹圄，苟可以有生，孰不引頸從桎縲中，日夜望司冦使者至也？我乃各責如舊章，又以笞掠定之，使無有從出之塗哉？且楚自辰沅而南，徭峒之亂，頻年用兵，啙窳偷生而無積聚，民散乆矣。殷王中興奮伐荆楚，恒以不僣不濫，大監于民。今之臣子奉惟天子威靈，何可不敬由獄也？余唯都下橫不可問者，莫若親禁軍，其在衛尉稱貴重臣，即互相援庇，而豪猾少年多所縱舍弗法。章甫與余得就舍中按之也。有父不能字厥子，而蘧除不殄者，乃疾厥子而訟欲殺之，防逮則其子自引罪，獄且具，猶若不敢深發之。章甫自爰書覆劾其父禽獸行，論誅也。其衛尉蓋若有讓焉。章甫曰：「刑弼教，自正父子始也。」及諸中常侍隂託相屬，無不危言恐動。章甫曰：「惟官惟來，其罪均也。」可謂不畏疆御矣。推此心以在外江海之間，可得不信乎？\n80612\t送浙江按察使郭公轉右布政使序\n80613\t不佞旣起家補浙江按察副使時則公方以按察使入覲矣中道而有今命則猶以按察使圖事於大冡宰也屬左方伯汲郡蔡公稱病公獨以按察使蒞之聖天子旣秉新政始大防諸侯受朝於明堂之位公得列四岳羣牧之首以玉帛率萬國而大廵功焉憲禮正刑以尊天子以聴於大冡宰黜陟郡國差次吏功乃浙江自太守以下若丞尉邑之令長若丞尉諸掾文學不職狀凡七百有竒人輙罷去公條其對與簿合無不名實相應者廩廩乎亷貪貞滛之行以勸四岳羣牧令各上觀下獲而報成天子告竣役焉然後舉賢良文學問民所疾苦以達聖天子徳意而無梗於貪滛不職之吏則凡公以按察使圖事於冢宰也不然貪滛不職之吏不以罷去斯益肆於無懲加甚於匪望重民之疾苦何以言陳臬使者而按察爲乎先是公至自叅政則以謂由舊之有佚徳而不職之吏輙幸免聖天子方秉新政求共理余曷敢比匪彛蹈積愆也蓋亷貪貞滛之行躬自有之矣然後簿省中諸吏而條其得失將以屬上計名實大較應矣又得以使者按察諸吏職不職狀以聴於冢宰聖天子集維新之命肇有始之治而以著典常是爲所效者大也先是公爲按察副使者蓋十五年凡在陜西者三年假河南副使以行薊遼諸鎮者一年實治河河南二年耳間以陜西待調者乃九年余聞公在陜西以莊浪諸衛撫治湟中諸羌則湟中諸羌用也無以異以諸郎屯田雲中時而餽餉飽士馬何所見失論以待調乎又何所見得而兩府之士給事中某若御史某同疏請上假以行薊遼諸鎮乎而遂以治河河南薊遼諸鎮方坐索大帑聲爲犒募而中賂權貴令士馬有飢色虛糜不訾度無能支旦夕公誠計糧穀茭槀金錢之徴發出入簿責盡石束而無能欺者邊長老猶能言之也即以治河河南猶若無所治得失無所見安識其躬有之哉夙夜圖所得失而自以見調不獲其故謂維昔之諸中丞臺若部御史之劾奏舉刺與上計吏之條得失名實不相應以余八年待調圖至熟矣安能姑息以覆不職之吏使無徴自肆匪望自甚也是蓋公從叅政爲按察使時度必入覲條省中吏得失簿無不關其手名實人人相應者即枉焉而躬自八年待調孰與縱焉而不懲之益肆匪望之加甚之害及郡國哉此公之所卒因以獲其故而所效者大也公旣告竣役遂代蔡公左轄浙江稱大保厘未期月中丞臺若諸御史臺交章言公卓異於上大抵存大體奉揚新政達上之徳意非直守筦鑰謹東南外府而已以方有顯庸不具列乃今按察使漳州蔡公代公而於亷貪貞滛之行躬自有之也因慕公之於按察使所效者大焉遂授不佞以具列者如此\n80614\t送魏使君入朝序\n80615\t昔者漢宣帝以渤海盜賊起二千石不能禽制也又懲沈命課累之弊意甚憂之選能爲渤海者得龔遂今觀遂之爲渤海自農桑外移書罷逐盜賊吏而盜賊解散民以畜積獄訟止息而已無它異政及入朝帝帝亦曰君何以治渤海令盜賊不起也蓋已深喜其得人而亦未嘗以他異政望之今天子神靈威武羣臣無小大遠邇無弗仰成以効共理日則東郡御人于貨天子赫然切責疆埸諸長吏自二千石以下不能禽制盜賊者意蓋獨至即吾終歲南奉倭北奉胡豈少諸執事而寕困于役乎是豈乗間竊發之時哉以順甫爲濟南郡濟南與東郡一彼一此境相接也亡何而陳氏者實倡亂于淄萊之間淄萊濟南嚴邑也順甫言于諸長吏曰某也戍卒窮來歸我不論輸行伍斯置之耳何至使挾廷臣以賣重恐愒中丞臺以介其權罔上以啗下爲也何乃懸不可知之功而坐使擁衆以要我輕薄少年業已佩牛帶犢廢其常產吾而無所用之則激爲非一爲非則分必法而務肆其不逞不底防絶而不已萬一不弔使者督之勤大役興擊之吾恐沈命課累之弊亡時已矣即吾有所用之方今疆埸之臣徧天下不南奉倭北奉胡無以春秋耀吾甲士曽輕薄少年亡命之徒是恃耶何以示天子神靈威武而勸守臣乎諸長吏以爲然而屬順甫先是順甫奉行諸長吏所置伯格長法甚謹用是微知陳氏與淄萊輕薄少年亡命之徒通飲食借交爲姦狀一日召十餘豪勞之曰若等甚苦義不費縣官一錢身褁糧而赴國難吾爲若言于諸長吏盡隷若于尺籍倉卒傳檄將按若而數軍實吾恐愆期之誅不得以農時爲解矣若豈欲之乎豪相視稽首順甫囙亷之間多苟且就焉而視利害爲去畱者有始爲所啗而中怏怏移徳之者有少年失計而卒以爲易與懼其敗連坐而佯附之者而猶覬食于縣官也及聞順甫義不費縣官一錢而又將隷之籍其情立窮而衆乃解散然後中丞臺得以尺棰相加遺不用一逐捕吏不移一字書而濟南以安濟南以安斯天子赫然切責東郡者而吾敵王之愾于此其以入朝于天子亦將必曰何以治濟南令盜賊不起也甚稱朕意此不亦順甫得以神靈威武所變化而陳對于陛下而稱長者之時乎向使順甫武健自用即一日逐捕瞷氏宗人三百家而犁求其黨何不可者無亦天子則曰選用賢良固欲安之也而勝之耶順甫何以爲解也居則曰今之君子無大小無不朝夕耿光思媚左右皆若不能一日于外者即使乆畱內無以效共理而稱上意奈之何一日于外矣而無以制盜賊奉職無狀天子實心輕焉博士雜治不出一語侍中臨飭視人以極何以謂圖天下之事也子有四封而盜賊不詰何以使民農桑畜積而獄訟止息哉是時也一日不能于朝矣故所患無以稱上意而效共理耳不然何郡之丞若尉嵗入賀州縣吏嵗上計凡以欲知君父無恙者無已時即所謂間者闕焉不得聞問亦古之人主繾綣臣子之至情今勿論子與于汝南以罷去自阻即邵武孔棘明卿猶若所謂待罪于郡矣然則順甫之業獨在采菽之卒章矣乎樂只君子天子葵之優哉防哉亦是戾矣然後乃今可以觀聖天子神靈威武之大而郡國吏奉職之有人也盛矣哉\n80616\t送濟南郡丞陳公上績序\n80617\t公以六年考滿上績行矣。郡長老曰：「公蓋兩佐大郡，而於濟南者五年云。所爲諸中丞御史監司使者諸薦防與書相勞者以十數，治行具是矣。是將何道必獲乎上？何道所居輙効也？郡州縣三十，即防徼吏更十數輩，終嵗不能徧陌落，何以令皆如其身家至焉者？盜起必覺，捕必得乎？渠展之田，瀕於東北，煮泲無窮時，必以防市無所積之販者。豪嵗以一二群輩，非必主名逋逃，泛爲引逮，乃旁規賂免，不則以爲捕者輩課。捕者輩以其課自贖，爲之贖，尋受記出，而販者相慶矣。公罪一之，私賄什之，奈何以易之也？亡伍之士，不常窟穴，即里閈故舊，寕轉送通飲食，爲一夕之行，終不肯身自爲詰質，一坐株累抵遣而後已，以妨本業，非便計矣。而幕府對簿，務求滿品，何以應焉？」父老皆言：「他省主輸縣官吏前發蔵其家，假道郡西偏諸邑，故示封識唯謹者，夜乃撲其所發篋，作剽客狀，桴鼓號衆，以縣官利病脅諸令長償焉，如委眢阱。幸不於驛，良家子不任患苦，乃傾產授銜轡，諸猾少年猶之羸敝載路，行李徃來，疲於奔命，恐諸令長得以口實也。郡請籍於太山，嵗繈數十萬，然役之以祈祥，人自爲致耳，不可得而賦，可得而校乎？君子重領之，唯利所在，猶將潰之防，誰敢哉？尺箠控之乎？」日漕河之役，徐兗之間，作者數十萬人，大司空奉天子明命，出行河郡，興卒操臿，受署如期而竣，首事以爲它郡望，而大工舉矣。余曰：「凡此者，公所由以爲治行者也。公固以穿窬拊捷，抽箕逾備之奸，不必問而必令淄萊阻山，青幘白矛之徒，伏不敢動爲急乎？鹽官佐賦計，不至虧國使，在公者準大率倍蓰之耳。必過禁販者，斯大商蹛財不防不行矣。法不得而盡也。亡伍之士，盡里閈亡賴飲食輩，滿品上幕府，孰與濮陳氏亡命戍卒，至挾重臣恫疑諸郡豪少年者，捕必得之，足以寢成禍，彌亂形乎？驛車馬不終塗，縣車馬爲兼驅，必令詭以羸敝取逸，縣並廢矣。善哉！良家子人自當御，挾銜轡習患苦，寕出納無時，不願爲諸猾少年斗酒費也。以借於大山，辟之大官饔者，朶頥防者，引指矣。故唯無意可貳於神明。漕河之役，身獲群卒所署，旅飲食以視糗糒，露櫛沐以勸作息，必及期而後竢也。凡此者，皆是也。夫凡此者，皆是也。我不敢知，知其所爲諸中丞御史監司使者諸薦防與書相勞者如是，得具論之耳。唯是詰盜、鹽法、戎政、驛傳、借於防山、漕河之役，無弗爲也。諸中丞御史監司使者，無弗事也。駢至迭出，一彼一此，無弗安也。毋以是道必獲乎上，是道所居必效邪？不然，欲諸薦防與相勞者以十數，如出一口，難矣。今日攝一州，明日攝一縣，五年於濟南，無弗蒞也。受成而已，不欲持先後令長短長，獨謹奸吏，使勿得縁絶簿書，如一日耳。其它興徭治賦筦鑰之常，不具論云。漢郡都尉，秩比二千石，亦已貴倨，乃循吏所稱，獨龔黃諸君子，其都尉之賢，多以太守相掩，無傳者。自父老所覩記，少卿次公之治行，亦唯罷逐捕課，収斂米鹽靡宻，吏出不敢舍郵亭，何以異公？又次公守京兆，坐乏軍興，公奚讓焉？」余讀諸薦防與書相勞也，介者髙其守，干者壯其才，恬者美其度，達者鑒其識，可以觀獲乎上有道，而所居輙效，自經術相成也。漢都尉多任郎佐史，察舉吏，又武健自將，不以經術相成，故其賢無傳。公於龔黃，旣無譲焉，而得諸中丞御史監司使者，經術相成，以薦勞圖共理之治，豈終相掩哉？父老何自疑之也。\n80618\t送陳郎中守彰德序\n80619\t始余與元卿爲同舍郎，嘗論漢都官所掌法至貴倨也。中都官不法事，得一切按之，即他武健吏何敢任威操下也。乃子與無所分署，如諸緹騎士，則多都中豪，往往自比于王之爪牙，稱親禁兵，恣睢視文法吏，徼循京輔，得自置符爲儀，督大姦猾，從執金吾分行收捕。績五人用賜爵一級，因是不惜辜功，或故吏善家子失計隨輕黠者，即雜舉以文內之。又羣輩取受賕，雖魁宿顧曲法私與出之，睊睊唯罪罟是充，得情喜焉。獄則疑，亦無不巧詆具之，詣其長尉府對簿，畏亡不俛首就繫者。章大者必上告，得可事然後傳爰書，委成於司寇官屬，使覆鞫亦文致，不可得反。司寇官屬重廢格沮事，且不得數奏讞，時一聽之，何異彼府掾史於懷中取輕重劾，唯奉牘觀向以次人意哉。凡繫求信於知己，徒心寃之，斯越石父求絕於晏子也。既以造司寇官屬矣，終無以變，是與不仁甚也。問有是不復行論自我者乎？余知元卿志念深矣，功實君子也。語不及之，即危行愈於不得其言者哉。乃按簿中要囚服念之，謂人情不可使不樂生，捶楚之下，何求而不得，飾辭以視，則指道以明上奏，畏郤鍛鍊周內，民安得不在鼎也。元卿於法律家能橫佚言，見法能輒取，然亟痛於猜禍吏，蒞彼長尉府所對簿，一一摘見其寃狀，舉之廷尉，歲凡十數章，廷尉正丞亭疑法者，無不稱淑問焉。彼長尉亦重有庶尤，稍稍上輸孚矣。又署法故得詘其緹騎士，即捕逮者至反覆就簿詰責之，示不可罔，竟無敢引是非爭，輩相戒無犯髯郎也。蓋元卿與其兄駕部郎錫卿咸美且防云。後署所部中猾以下皆伏，有勢者爲防，聲譽稱治，而守命且下矣。彰德爲畿輔南鄙，自趙簡王稱藩安陽，議非素重臣不能任。余觀元卿治署中，何以異於守時，極知元卿無害亡已，則勿以越人治郡人乎。又郡事責大指而已，此其不與署中同者。方今卿士大夫各因時廣主恩，建立明制，無不彬彬仲山甫將明之材，乃莫敢別播敷，相與條列就一代之法，斯不已遜於爲郡縣出政宜民者乎。西門君引漳水爲十二渠，溉民田，澤流於鄴，其君祝令吾臣皆如西門豹之爲人臣也。此非借守令何以聞於人主哉。何謂不得於朝廷，謂爲棄居郡也。史稱漳河之間近梁魯，微重而矜節，足用爲善矣。余從元卿署中防居，則謂良二千石與天子共理也，豈亦慕黃次公朱仲卿爲人哉。仁厚出於精嚴，始能立也。余觀元卿之治署中，無以異於守時矣。\n80620\t送靳子魯出守潁州序\n80621\t子魯第進士者五年不調，居怏怏失志也。傷錫類中匱而親不霑主恩，自謂於藩王無君子之澤，賜生之義遠也。三奏勿報焉，遂徃守潁州云。余惟子魯論天下事，無不彷彿若即成功也，則安肯不欲施盡之？且爾不聞其兄言易鄒齊間哉？結髪稱田生，有司以與計偕上，時即首六郡弟子，弱冠第進士，所守地凡三大郡，各著異績。南陽豫章諸卿大夫若父老，各以其經學治行翕然重之，想見風采，而顧愈益畏子魯。自惟難兄，夫以經學治行甚盛顯於當世，卿大夫若父老而子魯未就一業，蒞一邑，褎然唯知己者之私與，而未以信眾人。污不阿弟，乃敬禮之若是，可謂賢矣。然栖栖五年，求一諸郎不獲，復俛首就簿書吏，眎人以幸所不當得之嫌，而自處於叔疑龍斷之誚，卒無以自明，而身比於斥抑，卒爲之者，何其下也。子魯實自負其才，故受此而不去，欲有所用其未足也，故不薄於其官。子魯豈不謂吾何使戹於所適哉？潁三年而治人，庶乎其謂我不肯違君之情，爲欲致諸其大也。方今西北有匈奴之憂，而江南敝於轉餽，庶民將不安其田里，而興歎息愁恨之心，則淮潁之間，揚淺可慮也。昔在漢孝宣之世，承奢侈師旅之後，黃次公爲潁州，所務耕桑節用，治之時叅考隂伏，使奸人去入它郡，盜賊日少，三老力田孝弟有行義，而民皆鄉教化，使天子得並力於邉圉，亦甚行其志也。即使次公爲相，總紀綱號令，亦無以自見爾，豈得謂功名於治郡時損邪？今省寺諸郎，非不亦禮優而職逸，無論一事之善防不足紀，不獲乎上一事，亦不得自裁。郡國守臣便宜從事，條教旣定，沛然惟吾法之尊，苦無所沮，此爲從吾所好也。子魯大人以恭謹聞山東，質行如石奮家，今二子皆視古二千石，何減奮哉？兄弟彬彬，九江長淮之上，寄有専城，不借冦而民各父母，豈弟君子，千里比肩，馮野王兄弟繼踵五原，猶有譲焉，茲不已榮於天下，可傳於後世乎？乃知賢者誠重其去就，夫曲士小儒感慨而舍位，一不當意即長徃者，非能防身也，其計畫無復之耳。向令子魯周廻一諸郎，不能棄而又不能幡然於潁州，是無從事不失時之知，不得於心斯多也，何以稱篤行君子哉？\n80622\t送泉州袁推官序\n80623\t蓋推官於一郡業鞫一郡獄也無論郡守若縣令奉職無訟也即縣令之所不能決移郡守郡守所不能決移我矣今豈無所得於欲言而不敢盡者之情以竢論報郡守爰書斯未能信又其說可求也跡以行吾明據以施吾斷乎又其繫逮在庭衆方以郡守若令所不能決而唯恃此聴可無變也疑謂四視憚於期對雖良民何敢終有其孚心必其見直乃吾折自一人裁自一意一朝而脫彼於桎梏以而錯諸此使周內已成不可識察者卒然解散片言之下此不已媮快哉推官鞫一郡獄信媮快勝任也今不知推官於郡能以監司斯未能信者得如有求於郡守乎又能執如臯陶不依阿御史臺風防而惟法是取乎監司得如所求於郡守矣御史臺惟法是取矣又能使無疑我乎髙明臨人者上惡之諛上而廢法者民亡之居下而身疑者患處之士防而讀書一旦得郡爲鞫獄視其學與監司御史臺所責於我者一切與昔不合也戄然念所以適世之故而不可得矣推官於郡多少年又鞫獄其才易見又多入爲諌議貴臣豈獨有得失之患也監司恐其害已則伺之御史臺恐其翫已則嘗之事故劾有輕重唯其頥授手有上下唯其氣使無因而甘辭其欲中我而先示以不猜之形少當於目攝即又若禍不可測退不自慊發容慚恧薄言妻子無不俯畜是累指爲成弊進不得不有所恱之以自安此無他監司有生敵之防禦史臺有薦汲之權而郡百姓不與也子仁爲能不由於是乎\n80624\t送寧津縣訓導張伯夀序\n80625\t余有識時嘗過髙堂生髙治毛萇詩濟南蓋海岱間士多從之防矣即所上客則許殿卿毎相難天下事亟謂所善李生可語也余旣見髙生爲余述濟南父老時事在憲宗朝則李給事中森張御史鼐稱爲名臣哉給事持簡數萬貴妃上前左右戄然危之也亡何御史又防僧繼曉御史章雖留中然用事者旣已銜之遂發難於尹恭簡黨治中遷御史郴州別駕猶尚以前過矣今去與髙生言時又二十年所余毎飯未嘗忘兩名臣事乃伯夀爲語大父賢過給事又逺御史自邠州來河南八年於外楗石行治河其法具治河三疏中遷御史中丞督部刺史遼水上三年移上谷乃單于不敢南牧馬入領侍御史受公卿章奏又二年遷御史大夫當是時豎瑾煽虐士氣不絶如髪爾公且奈何以數稱病不見爲可免於難乎頃之果有搆遼陽上谷事者無論詔獄榜繫即關三木徃來罰糴遼陽上谷間米千斛亦已不訾而人極於病公方謂固且愈於次趄宦豎門卑疵而前趨而言唯苞苴是先以偷諛於傍幸色少假恃以無患一中目攝躬不自措薾然無丈夫顔而日夏畦者哉吾寕爲此不爲彼矣且吾豈不知禍至此也余惟士誠難於瑾時乃今大者不敢赴防拓社稷之業其次顧忌相視不爲進思最下不得守其挈缾之智雖有俊臣亦皆寓言吏隠汩沒省署仿廻公養而已一值大政不過竊爲深念悲計畫無所施庶防人主用我以是徃耳茲豈皆以瑾也先生乃在寕津學舍中所與諸生者日前受業嚴事先生也一日異能之士即言恱助我又所論說詩書尚友古昔以槩省署諸顯人計畫無所施不仰避戮辱而俯繫妻子辟倪進退間幸人主庶防用我以是徃余不知諸顯人所爲即先生父齊豈不嘗再佐大郡何以勝爲涇王相時猶得職爲將順焉而明主之美也吾聞相卒時涇王以百金祠先生不受也非亦田仁所謂不以百金傷先人名者邪此其質行在濟南諸生自以爲不及矣先生子暐故竒士與余及許殿卿善嘗從髙堂生防也\n80626\t送蒲城宋簿宇序\n80627\t始宇給事藩省時蓋六郡吏各以其役焉六郡吏多海岱豪家有論具請報輒度一主進者來舉槖授之無撓法又不患所隂脫嵗且鉅萬則宇無取也乆之蒲坂楊公始爲方岳嘗異宇所行徧見諸貴人皆以爲無害言于御史中丞府得檄書勞焉蓋昔未嘗有之入補制獄掾吏數與大奏讞即所録皆重臣語勿敢輕泄示若已聞宻告也其殆五載乃調今尉矣衆不知其賢豪人也關中素稱防俠又尉權小不能下大猾余徃過平原嘗知宇一郡國吏條行砥名千里誦義比如趙公子借于王者親屬有土卿相之富厚招天下賢者顯名諸侯爲難矣又郭翁伯入關關中賢豪知與不知爭相交驩此豈有一邑尉之權哉又宇赴士阨困軌于正義不可與暴子弟豪少年同類而笑之也所嘗見諸大制獄重貴臣着即令疏即律不扞文防且今爲邑者多便宜治之徃徃薄法律不稱古昔令民失守也徒使有一尉能書獄執不可變人方恐自中罪罟畏尉知矣不亦貴倨哉今之論人蓋已攝命百里之才則曰豈亦讀書懐獨行君子之徳不知季次原憲用行舍蔵乃謂鄉曲之俠效功于當世者非也士何時而可有爲乎先臣大司馬徐孟暐氏江隂縣掾史也趣人之急甚已之私脫戍者而拒其報有魯男子之義焉向令終微賤何由自見焉宇蓋將附青雲之士執鞭于斯人人貌榮名當知掾史多君子矣\n80628\t送楊玉伯序\n80629\t據譜玉伯蓋漢大尉震之後遷自蒲阪者九世矣至於涇陽同母姊適三原馬伯循時玉伯嘗從防庶防博雅君子也數嵗以孤即廢居行賈贏得過當矣嘗謂周公九章法孫呉以施戰陣之間明於積著之理哉以掾史辟原州劉中丞幕府陜以西蓋八郡筭編戶市租一夕而推笑得之主計者按籍索軍實焉玉伯雖吏給事人然賢操能有其身其才伎藝俛拾仰取不羞芻蕘即所以責顯貴人行義過失亦有烈士風昔在張掖諸隊率微也以人愆期失一憲臣心後憲臣即從臺中徃按諸隊將以他事盡諸隊率髠鉗而戍焉以屬玉伯始玉伯法奏之則憲臣已意銜之矣又不欲卒變憲臣愈益怒且及玉伯也玉伯曰令今更重之罪豈遂在轘哉即法至是止耳欲自棄去而諸隊率反相援止謂玉伯曰公在猶可以無寃後人勿遽歸重吾輩禍也頃之復辟原州幕府中則時時爲望氣用得北敵情大將軍以下嘗徃授所竒門法向戰多以擊破之也居六年入爲制獄吏制獄蓋多親禁臣主之御史爵方在繫時玉伯以謂上意且所欲釋矣及再就繫猶謂上意且所欲釋也乆之乃復從爵以問玉伯則玉伯曰吾在制獄凡見上所欲釋者復多耳趙司業貞吉嘗從玉伯問風角書司業下獄時玉伯傾身爲之不避也今且及代其屬玉伯所治十餘大制獄未嘗深禍取訾焉余蓋徃徃過玉伯即嘗與治彭家言以爲篤行隠者也庚戌嵗敵乃大入玉伯始扼腕向余言司馬法即借箸若可繫敵而笞之背者又褎然一賢豪俠矣余聞玉伯在金陵道中時嘗發裝遺一衛尉者使不至質其妻於負債家猶爲激於義玉伯有魯男子者二事不及亂從容有章過之余爽然自失云余觀士不喜誦人善即貴無一行稱實乃僞取名何以賢於玉伯哉\n80630\t送趙處士還曹序\n80631\t趙子爲獲鹿者垂三年矣則處士自曹來問爲獲鹿狀也曰爾爲獲鹿則良哉將下車視事而百姓煦煦自暱乎寧能悶悶俟去後思也維此多士從防甚驩而亦諤諤不可致乎欲焉而丞若簿以至它縣之令丞若簿不一其才而一其衷乎寧能傾奪不肖從事獨賢也欲焉而秋毫是析察其淵中稱神明乎寧百里翕然示慈敷惠如我視爾於此也不知中丞臺若御史臺若監司陳臬若郡大夫共理所欲於爾發擿姦伏聚斂租賦孰與元元相安美俗相勸也不知豪貴人若中使者若諸長吏所欲於爾駿奔罄折出乎左右意未及色奉之如機孰與彊項正辭援禮交際臨以橫逆然相兢也趙子對曰惟勤何以與斯數者也西門豹爲鄴發民治十二渠當其時民煩苦不願也豹曰今父老子弟雖患苦我然百嵗後期今父老子孫思我言即惟勤下車視事三年而未嘗忘於此也宓子賤治單父則多所致士然而無取於陽喬魚矣即有丞若簿不肖者是惟勤不見憚眾豈徒丞若簿失徳哉人之欲善誰不如我它縣之令不一其人而一其才不然犬瘈木敝獨安能身犯之焉大人視惟勤於此一堂之上毛相屬里相離也惟勤視百姓於此百里之內毛不相屬里不相離也安用秋毫是析察見淵中爲南走邯鄲北抵句注之塞將千里無不徧也它縣之令丞若簿無不與言事也百姓疾苦無不間也山川險易無不如石畫也以聴成獄以鳩大後以達隠慝以閱軍實無不爲也中丞臺檄如御史臺檄監司陳臬檄如郡大夫共理檄今日一薦防下獲鹿明日一薦防下獲鹿元元信我如列眉矣異日者監司某君不安惟勤在側也則曰吾將寢處此悍令哉惟勤曰山中之狐貉羆豹其可盡乎其又以令爲借也乆之以餉戍戍則給以廬旅旅則芘三軍之士意皆當惟勤一某君意終不能當惟勤也惟勤爲獲鹿如此而已矣處士曰惟勤爲獲鹿如此即吾何憾焉無辭乎曹之父老也輒趨駕去
80046\t逰仙曲\n80047\t一聽黃竹寫歌鐘，人醉秦臺十二重。琪樹花開巢孔雀，瑤池水暖出芙蓉。\n80048\t過劉簿山齋\n80049\t萬壑千山入戶重，秋來三徑少人蹤。不知君在蓮花府，得似芙蓉第幾。\n80050\t宿林泉观\n80051\t盥漱焚香坐翠防，烟霞猶在芰荷衣。怪來不作人間夢，一夜寒泉拂牖飛。\n80052\t寄谢茂秦\n80053\t老去長裾滿淚防，秋風又曵向何門。可知十載龍陽恨，不道前魚亦主恩。\n80054\t東村同殿卿送子坤赴選【三首】\n80055\t青雲明日羨翻飛，應念陶家獨掩扉。君最徃還知五桞，何曾送客解依依。\n80056\t其二\n80057\t短褐憐君又遠遊，如今白璧好誰酬。座中楚客曽三獻，才說連城淚已流。\n80058\t其三\n80059\t老去看花上苑春，憐君不厭草堂貧。預知鶴愁無主，更屬南憐臥病人。\n80060\t寄元美【七首】\n80061\t薊門城上月婆娑，玉笛誰爲出塞歌。君自客中聴不得，秋風吹落小黃河。\n80062\t其二\n80063\t白雲何處不漫漫，欲寄綈袍薊北寒。依舊西山秋色裏，知君此日轉愁看。\n80064\t其三\n80065\t匣裏龍泉北斗文，攜來燕趙客如雲。自言此劍千金買，不是窮交不借君。\n80066\t其四\n80067\t聞道紅顔鏡裏新，還堪客子闘青春。秋來縱帶風塵色，猶是行吟澤畔人。\n80068\t其五\n80069\t江南風雨夢扁舟，薊北燕花傍酒樓。無那故人搖落盡，教君何處不悲秋。\n80070\t其六\n80071\t落魄初看逐客情，風流又似棄繻生。路傍年少從他問，不必停車說姓名。\n80072\t其七\n80073\t漁陽烽火暗西山，一片征鴻海上還。多少胡笳吹不轉，秋光先入薊門關。\n80074\t重寄元美【三首】\n80075\t十載交遊滿帝都，五陵年少避呼盧。只今惟有張公子，匹馬時時過酒徒。\n80076\t其二\n80077\t南冠君子繫京華，秋色傷心廣柳車。此地由來多俠客，不知誰是魯朱家。\n80078\t其三\n80079\t北斗闌干南斗低，啼烏三匝鳳城棲。萬年枝上秋風起，飛入中丞署裏啼。\n80080\t哭子相【四首】\n80081\t故園秋色廣陵間，閩海悠悠自不還。縱使蕪城愁易老，那能長客武夷山。\n80082\t其二\n80083\t清秋不盡客依依，夢裏閩天掛劍歸。莫向延平津口度，恐驚風雨二龍飛。\n80084\t其三\n80085\t揚子江寒月影孤，秋風吹落射陽湖。故人欲灑臨江淚，湖上明珠竟有無。\n80086\t其四\n80087\t大江千里日滔滔，秋色遙看入夢勞。莫道故人枚叔少，悲君已厭廣陵濤。\n80088\t答潘潤夫病中見贈【二首】\n80089\t髙秋伏枕防湖濵，憔悴誰憐似楚臣。怪爾紅顔青鏡裏，潘郎本自玉爲人。\n80090\t其二\n80091\t湖上青山對濁醪，故人遙望白雲高。愁中那得無秋興，賦就看君已二毛。\n80092\t涌泉庵\n80093\t錦陽川上女僧家，紅樹蕭蕭白日斜。弟子如雲人不見，可憐秋老玉蓮花。\n80094\t挽王中丞【八首】\n80095\t主恩三遣護三邉，驃騎功名破敵年。不謂漢軍能失利，猶堪起冢象祈連。\n80096\t其二\n80097\t司馬臺前列栢高，風雲猶自夾旌旄。屬鏤不是君王意，莫作胥山萬里濤。\n80098\t其三\n80099\t旌旗海上似雲屯，大將登壇國士恩。白馬只今成過隙，千秋匹練曳吳門。\n80100\t其四\n80101\t鐡馬蕭蕭日色黃，邉聲殺氣滿漁陽。誰知一夜旌竿折，揺落中丞栢上霜。\n80102\t其五\n80103\t三月漁陽大出師，君王按劒防書遲。鼓聲不為將軍起，豈獨封侯是數竒。\n80104\t其六\n80105\t莫道江南夢裏遙，白楊明日便蕭蕭。門人盡愛傷春句，不擬招魂與大招。\n80106\t其七\n80107\t昨夜烽煙海上青，猶聞麾下取龍庭。一時雄劍無精彩，遙指燕山落將星。\n80108\t其八\n80109\t幕府髙臨碣石開，薊門丹旐重裵徊。沙塲入夜多風雨，人見親提鐡騎來。\n80110\t別元美【二首】\n80111\t北風吹鴈鴈群呼，泗水西流白日徂。不見浮雲千里色，知它何處是姑蘇。\n80112\t其二\n80113\t白雲愁色滿呉門，疋馬孤舟不可論。一自河梁攜手後，至今猶有未銷魂。\n80114\t戲贈張茂才【二首】\n80115\t自愛花枝掌上紅，蛾眉如月綰春風。湏知粉黛隨時變，多恐張郎畫未工。\n80116\t其二\n80117\t張郎新製合歡衾，醉擁紅顏燭影深。別有洞房雙玉妾，吹簫自和白頭吟。\n80118\t送徐汝思【四首】\n80119\t天涯明日故人踈，莫向樽前嘆謫居。最是孤臣偏雨露，君王不問篋中書。\n80120\t其二\n80121\t漁陽防載傍胡塵，此日驪歌濟水濵。白首談兵君自見，何須更問請纓人。\n80122\t其三\n80123\t青樽華髪對銷魂，匹馬孤城日色昏。愛客更爲長鋏引，一時回首孟嘗門。\n80124\t其四\n80125\t主恩千騎入防秋，幕府遙臨上谷愁。今日故園遷客淚，誰知不是爲封侯。\n80126\t和許史秋日玉函觀【二首】\n80127\t瑤臺十二玉防干，月出名花映掌寒。自是仙人君不信，只今誰得醉中看。\n80128\t其二\n80129\t青鳥翩翩錦字通，玉簫秋冷玉函宮。情知洞裡如花女，共指風流許侍中。\n80130\t秋日許郭殷見枉鮑山山莊\n80131\t玉壺春酒石榴殷，此日中林見往還。堪是樽前逢知己，那能不愛叔牙山。\n80132\t與三君登樓\n80133\t誰憐王粲懶登樓，病起漳南對客秋。自喜賦成多麗句，因知座上有曹劉。\n80134\t和許右史初度村興之作\n80135\t一瓢春酒望青天，誰識箕山武仲賢。我亦潁陽飲牛客，猶堪擊壌共堯年。\n80136\t九日示殿卿\n80137\t林頭濁酒浸黃花，門外蕭蕭五柳斜。此日登樓人盡醉，誰知秋色在陶家。\n80138\t襲生緋桃栽\n80139\t白雲湖上酒家春，那更桃花照眼新。今日為栽三徑裏，憐君也是武陵人。\n80140\t送子輿【五首】\n80141\t北風吹雪雪漫漫，雪裏題詩淚不乾。豈意故人搖落後，逢君五馬入長安。\n80142\t其二\n80143\t十年高臥白雲寒，嬾借新知錦字看。不是眼中人漸少，那能相憶使君灘。\n80144\t其三\n80145\t襜帷何處傍風塵，握手江湖白髮新。此去更沽燕市酒，不知誰作和歌人。\n80146\t其四\n80147\t中原北望九河分，太守揚帆入五雲。莫按腰間鹿盧劍，明珠今日便投君。\n80148\t其五\n80149\t玉帛徵賢謁建章，潁川軒蓋有輝光。君恩儻許留京兆，不必重來下鳳凰。\n80150\t殿卿別業【二首】\n80151\t負郭田荒勸客耕，隣家酒熟任逢迎。只今何異呉門卒，枉殺梁鴻變姓名。\n80152\t其二\n80153\t牀頭詩草日生塵，架上長裾嬾著身。自訝閉門無一事，春來擬作緯蕭人。\n80154\t觀獵【二首】\n80155\t胡鷹掣鏇北風迴，草盡平原使馬開。臂上角弓如卻月，當場意氣射生來。\n80156\t其二\n80157\t十月霜清紫兎肥，浮雲不競鐡驄飛。半酣驅逐諸年少，朌子城東看打圍。\n80158\t酬許右史九日小山見贈【四首】\n80159\t南山秋色照東籬，又是陶家載酒期。彭澤罷來無俗客，何妨不許白衣知。\n80160\t其二\n80161\t我愛淮王上客賢，小山那在鵲湖邉。開尊共泛金花酒，散帙同吟桂樹篇。\n80162\t其三\n80163\t十載銜杯望白雲，天涯此日歎離群。重來秋色生雙鬢，更折茱萸挿向君。\n80164\t其四\n80165\t湖上青山繞郭斜，翠防深處半人家。誰知不解登臨苦，醉殺猶堪借菊花。\n80166\t寄元美【四首】\n80167\t楚客龍泉照雪霜，曾攜上國獻君王。奈何一閉豐城後，紫氣空干斗北長。\n80168\t其二\n80169\t慿將白雪寫朱絲，總是人間此調悲。縱使霑裳君莫管，古來能得防鍾期。\n80170\t其三\n80171\t自握明珠掌上愁，夜來寒色動隋侯。可知按劍人相視，任是銜恩未可投。\n80172\t其四\n80173\t櫪下長風萬里生，誰憐汗血老無成。若教一奉瑤池御，八駿如雲不敢鳴。\n80174\t得徐使君所貽王敬美見贈答寄【四首】\n80175\t山中伏枕白雲天，江上新詩錦字傳。轉向故人三致意，君家兄弟有誰憐。\n80176\t其二\n80177\t博物張華不易逢，十年京洛少從容。當時未得豐城劍，已識雲間陸士龍。\n80178\t其三\n80179\t十載論文畫省開，君家二妙日趨陪。那因見和池塘句，始羨風流小謝才。\n80180\t其四\n80181\t弱冠文章滿帝城，偶因家難負平生。中原莫恨論交少，海內今無驃騎名。\n80182\t汝寕徐使君【十首】\n80183\t汝海清秋四望開，白雲長在景夷臺。已知千載無枚叔，誰愛風流漢署才。\n80184\t其二\n80185\t使君爲政雜風騷，繞郡青山照彩毫。不是賦成相倡和，那湏更署范功曹。\n80186\t其三\n80187\t天子分符漢省郎，風煙汝潁更相望。府中但得平輿吏，他郡從敎下鳳凰。\n80188\t其四\n80189\t鴻陂東注汝陽城，太守乘春出勸耕。童子但須騎竹馬，夾車休唱芋魁羹。\n80190\t其五\n80191\t水如垂瓠抱城流，西望千山入楚秋。帝謂使君終長者，褰帷不必更閩州。\n80192\t其六\n80193\t高齋臥理簿書閒，掾吏裁詩日往還。片月不離桐栢水，白雲偏傍弋陽山。\n80194\t其七\n80195\t髙蓋崚嶒駕楚雲，驂驔五馬五花文。漢庭此日推經術，可是尋常作使君。\n80196\t其八\n80197\t千騎如雲汝水濵，銅符黻冕一時新。身爲漢主分憂吏，何必龔黃好譲人。\n80198\t其九\n80199\t三河名郡鬱如林，治行看君結主深。但使便宜長得請，守臣無意賜黃金。\n80200\t其十\n80201\t觧道文章老自知，中原病客重相思。故人寥落看如此，再領專城豈後時。\n80202\t寄吳明卿【十首】\n80203\t平臺秋氣鬱蒼蒼，落日登臨一防腸。若道子虛今未就，當年誰遣客逰梁。\n80204\t其二\n80205\t梁園髙宴日紛紛，帝子風流雅好文。若使平臺賔客在，已知詞賦不如君。\n80206\t其三\n80207\t高齋只尺小蒙城，三載逍遙傲吏情。不是春風常入夢，誰知蝴蝶等功名。\n80208\t其四\n80209\t秋色蕭條傍謫居，體中今日定何如。從他防載風塵吏，不作平津相府書。\n80210\t其五\n80211\t長吏應憐道路傍，三年參佐有輝光。縱書下考關何事，不必詩名入薦章。\n80212\t其六\n80213\t楚娃雙侍玉爲顔，勸酒能歌雉子斑。醉殺休論官不調，古來遷客防人還。\n80214\t其七\n80215\t睢陽小吏困逄迎，醉後參差故態生。莫倚甘泉曾獻賦，君今久已罷承明。\n80216\t其八\n80217\t來自廬山五老峯，梁園賔客更相從。已知無意二千石，出處何如邴曼容。\n80218\t其九\n80219\t短髮風塵老更繁，青雲何日見飛翻。由來逐客廻避，遮莫詞垣與諫垣。\n80220\t其十\n80221\t梁苑無人秋氣悲，吳門迴首淚堪垂。知君不盡平生意，海內窮交更有誰。\n80222\t送殷正甫內翰之京【十首】\n80223\t咸池一奏合宮成，帝自垂裳拱玉京。多少侍臣調六琯，湏知共作鳯凰鳴。\n80224\t其二\n80225\t春風忽送漢臣還，再入承明供奉班。怪得文章成五色，朝朝染翰近龍顔。\n80226\t其三\n80227\t君王賜宴栢梁臺，七字新詩漢體開。首倡自天酬不得，曲終還賴嵗星才。\n80228\t其四\n80229\t漢家詞客滿金門，誰解凌雲感至尊。一出子虛名便起，長卿無日不承恩。\n80230\t其五\n80231\t詔遣詞臣集漢都，明年羽獵大誇胡。共憐執防人猶在，莫問長楊賦有無。\n80232\t其六\n80233\t十載風流侍從臣，歸來依舊帝城春。金華殿裏談經客，半是同時獻賦人。\n80234\t其七\n80235\t帝寵詞臣弄彩毫，蓬蒿宮闕五雲高。自憐一日成三賦，不分傍人賜錦袍。\n80236\t其八\n80237\t紫禁清秋五夜閒，金莖玉樹少人間。不知帝遣神仙吏，更直蓬萊第幾山。\n80238\t其九\n80239\t依舊春風滿建章，重來搦管對君王。即看應制偏承寵，何處新詩不擅塲。\n80240\t其十\n80241\t東觀風流著作郎，滿朝誰不羨恩光。賦成清思如秋水，一片霜毫灑玉堂。\n80242\t促殿卿之官【四首】\n80243\t春色平臺散客愁，淮南桂樹小山秋。身爲一郡風塵吏，借問何如此薄遊。\n80244\t其二\n80245\t聞道相知滿帝京，時來不得避功名。縱今再補王門客，恰好逍遙遣宦情。\n80246\t其三\n80247\t白雲湖上酒家春，坐愛青山誤此身。詩句近來多遠興，那能不作宦遊人。\n80248\t其四\n80249\t夙昔分符結主歡，今來相國豈防官。也知合有抽簪日，且向山陰雪夜看。\n80250\t酬許使君讀鄙詩見贈【二首】\n80251\t江湖防載避風塵，病裏詩成白髪新。不是使君相唱和，一時同調更無人。\n80252\t其二\n80253\t莫道西施寵最深，館娃宮女正如林。何人不解矜顔色，敢向君王更捧心。\n80254\t少年行【二首】\n80255\t胡姬十五堪當壚，美酒青絲白玉壺。君但攜來成一醉，知他誰是霍家奴。\n80256\t其二\n80257\t裘馬翩翩出建章，青樓日日擁紅妝。才開春酒荼蘼色，說甚金莖露未嘗。\n80258\t早夏示殿卿【二首】\n80259\t長夏園林黃鳥來，百花春酒復新開。主人把酒聽黃鳥，黃鳥一聲酒一杯。\n80260\t其二\n80261\t湖上青山繞屋斜，蕭條重枉使君車。到來縱遣柴門閉，只在東鄰賣酒家。\n80262\t許使君見過林亭【二首】\n80263\t觧衣沽酒豈辭貧，散髪狂歌也自真。林下似君看亦得，誰言阮便無人。\n80264\t其二\n80265\t濁酒自沽還自把，先生寄傲南窓下。門前五栁漸看長，使君時時來繫馬。\n80266\t謝中丞枉駕見過兼惠營草堂貲【四首】\n80267\t夾戶春風五柳斜，繞籬秋色醉黃花。南山只在茅茨外，人道柴桑處士家。\n80268\t其二\n80269\t車馬紛紛滿四隣，中丞不厭草堂貧。自從一爲蒼生起，高臥如君更幾人。\n80270\t其三\n80271\t結屋臨湖八九椽，白雲秋色共蕭然。若言長者無車轍，何得中丞乞俸錢。\n80272\t其四\n80273\t牀頭一卷大玄經，湖上千山閉戶青。儻憶故園能載酒，貧家不讓子雲亭。\n80274\t送潘令之邯鄲【四首】\n80275\t春滿邯鄲十萬家，若爲潘令鬬繁華。請看如玉叢臺女，豈讓河陽縣裏花。\n80276\t其二\n80277\t爲政風流不下堂，漳河春色動宮牆。遙知茂宰鳴琴曲，彈作羅敷陌上桑。\n80278\t其三\n80279\t趙家和璧舊知名，千載秦人說藺生。莫道君才非百里，須將高價抵連城。\n80280\t其四\n80281\t邯鄲出宰氣何雄，佇日徵書奉漢宮。製錦但令成五色，如花豈羨鮑家驄。\n80282\t山齋牡丹【三首】\n80283\t醉把名花掌上新，空山開處防廻春。西施自愛傾城色，一出呉宮不嫁人。\n80284\t其二\n80285\t西山風雨錦溪寒，春色沈沈醉牡丹。不是故人裁麗句，那能蕭瑟病中看。\n80286\t其三\n80287\t青山繚繞樹橫斜，中有柴桑令尹家。白髮防廻能載酒，春風何處不看花。\n80288\t過殿卿山房詠牡丹【二首】\n80289\t相國園亭種牡丹，枝枝風雨怨春寒。主人車馬城中慣，知傍誰家錦障看。\n80290\t其二\n80291\t國色宮妝倚檻新，一樽堪自對殘春。即令解語應相笑，何必看花定主人。\n80292\t訪劉山人不值【二首】\n80293\t主人三徑草堂斜，稚子開門勸吃茶。自有白雲看好客，不妨紅葉滿貧家。\n80294\t其二\n80295\t南窓狼藉半牀書，階下蒼苔罷掃除。似是隣翁邀作社，不然應釣錦川魚。
80662\t太华山记\n80663\t經曰：太華之山，削成而四方，其高五千仞，其廣十里，蓋指華中削成而四方者爾。四方之外，宮之盡華山也。自縣南十里入谷，逶迤上二十里，抵削成北方壁下，乃谷即西南出，不可行，行東北大霤中。霤中一峽，裁容人，左右穿受不滿足，穿受手如決吻，人上出如自井中者千尺，曰千尺峽。北不至十步，復得一峽百尺，人上出如前峽，曰百尺峽。則東南行，厓往往如覆敦，出入穿其穹中，行穹中穿其仄，輪牙也。厓絕為橋者二所，東北徑雲臺峯，東南得大阪，可千尺，人從其罅中躡銜上阪，窮為棧五步，顧見罅中如一耦之，新發諸耜矣。罅中穿如峽中，峽中銜如罅中，峽中之繘垂，罅中之繘倚，皆自汲也。棧北得厓徑丈，人仄行於穿，手在決吻中，左右代相受，踵二分垂在外，足已茹則齧膝也，足已吐，是以趾任身也。北不至十步，厓乃東折，得路尺許，於厓剡中入，並厓南行，耳如屬垣者二里，剡窮復西出厓上行，則積穿三丈，有厓從北來，踆此厓上，復高三丈，自踆首南行，厓如前剡中，屬耳甐耳矣。三里而近，為蒼龍領，領廣尺有咫，長五百丈，厓東西深數千仞，人莫敢睨視，是酈生所稱搦領須騎行者矣。雖今得拾級行哉，足欲置之，置先嘗一足於級上，置也，然後更置一足，其所置足猶若置入石中者，猶人人不自固，匍匐進也。級窮得厓踆焉，高二丈，一隅西北出，人從其隅上，南一里得厓，又盡磝，不可以穿繘自汲也，是皆所謂懸度矣。不至百步，西北冒大石出厓下，西南上二里，得松林五樹，稱五將軍，厓上者不見杪，厓下者不見本，從縣中望見松如樹菼也。西一里有大石如百斛囷，不知何來，客於此，橫道而處，逾之為穿徑二十所，西南百步得巨靈掌，掌在削成東北方壁上，不盡壁五丈許，人不得至，掌二丈許，掌形覆其拇，北引如三尋之防，從縣中望見掌，即五指參差出壁上也。又西百步，詣削成四方上矣。西南望削成四方中，東北望所從上削成道，道從東北隅出二十里，是錞於雲臺峯，猶杓之在斗矣。削成上四方，顧其中污也，上宮在污中，西北玉井在上宮前五尺許，水出於其上，潛於其下，東北滛大坎中，凡二十八所，北注壁下，壁下注道中一穴，北出水從上冪之也。四壁之穴，各在一搏上，宮東南上三里許，得明星玉女祠，含神霧稱明星玉女持玉漿，乃祠在大石上，大石長十丈許，祠前輒拆，拆下有穴，穴有石如馬，折南五丈，坎如盆者五所，如臼者一所，水方澹澹也。下從祠東南峽中行二里，得池二所，大如輪，東南行三里，望見衛叔卿之博臺，在別顛為埒，不盡厓尺中，如砥可坐十人，厓南北繘纚纚也。欲度者先握繘自懸厓中，乃跖厓自汰，令就繘，不得繘還跖厓自汰，得而後釋所自懸繘也。此即秦昭王使人施鉤梯處也。西南上三里許，得一峽如括，曰天門，門西出為棧，而銅柱陿不能尺，長二十丈，棧窮穿井下三竅，旁出復西行為棧，而銅柱一池在石室中，不可涸也。天門旁有臺如叔卿之臺，南望三公山，三峯如食前之豆，是白帝之所觴百神也。從上望壁下大谿，谿肆無景，即日中窈窈爾，乆之一山出其末，若鏃矢頃即失之矣，是為南峯。南峯前出南壁上，東峯出東南隅壁上，西峯出西北隅，從下望之，五千仞一壁矣。攀龍曰：余既達削成四方中，不復知天不可升矣，余夫善載腐肉朽骨者乎？及俯三峯，望中原，見黃河從塞外來，下窺大壑，精氣之所出入，又未嘗不爽然自失也。\n80664\t德王冊國記\n80665\t先是，宦者某給事東平府中，侍今王，蓋先懷世子幸之，遂使為家令焉，以屬今王。懷王庶長，晚為世子，且卒矣，懿王又薨。房闥嬖臣各欲立所親幸，以及時締主為己力，取富貴，論議洶洶，今王岌岌殆也。時御史李將臨懿王喪，見今王，宦者某乃為王曰：「李御史且至，必且曰：『雖王儼然在憂服之中，得國恆於斯矣。』王其辭焉：『孤孺子，以先王光靈，得與於哭泣之哀，以為使者憂。孤不得共承先世子之謂何，或敢有他志以辱使者？又一二叔父，先王之所愛也，先世子之所友也，無不大賢，孤孺子何敢因以為利？其孰能説之？』」某時屬召使摈，亦言舍其孫而立其子，非先王意也，乃奏入。是歲冊今王矣。是舉也，或有於御史處言王狀者，及御史見王狀，聽其言也，又自失矣。藩王子孫生長閨牖，不習見民間事，不晉接賓客，復防沖氣，識未及之，安得不在左右也？懷世子既卒，所以為懿王後者，未佩玉兆也。今王又無外家強宗，其府中事一切受懿王宮監裁抑，佌防如民家子，養歲時不得朝懿王，即朝亦遽去，不得言。某蓋甚微且初來濟南，貧無外黨，思顧先世子舊恩，輒以私錢供給衣，教詩書，相依倚護，防它變，傾身為之。昔者晉獻公屬奚齊於荀息，里克將為亂，則謂息曰：「三怨將起，秦晉輔之，子將何如？」是有以要息也。其所欲汾陽之田百萬，易與爾，使許而明焉，誠得立，然後謝不與汾陽邑，而奪之權，遂以狥於國中，豈為負先君言哉？蒲城之事，履鞮豈不念之深？其曰：「不敢以二心事君倍主。」則謂文公猶公子矣。然受於驪姬，豈正哉？欲以解前罪也。為非有似蒲翟之事者，不可也。脫文公於焚宮之難，以犯呂卻之謀，然事以危焉。由是而論，宦者某則是能有履鞮之智，而行以荀息之忠，時與才不論焉，有足稱者矣。\n80666\t介石書院子游祠堂記\n80667\t伯剛先生既先後捐田二百畝郡邑諸生矣，尋又捐田一百畝建介石書院以祀言公子游其中，而宋著作佐郎王公蘋、明處士顧公愚從焉，以繫師承勸風俗也。則唯是其身自有之哉？始先生在給事中時，上防先帝廣曠蕩抑邪佞者五事，忤防謫居庸，一日而直聲動天下。家居論學，師承所自在，風俗所自起，猶是未敢一日忘其黨也。豈以今之為文學者，乃吳於六藝視天下為蔚然乎？然文學於吳，自文學子游始。子游既學於中國，歸而南北之學立，前知洙泗之間齗齗如也，而誰以易之？唯是寧不贊春秋一辭，弦歌武城，必以所聞於孔子，寧倦後焉。行不由徑，必以得之於澹臺滅明，而懼夫其流異邪。今之君子蓋傷之曰：「於六藝焉，而吳視天下為蔚然，於理奚當也？孰與譚性命則稱天，著功令則語聖之為快哉？」遂至如許長伯號其徒唐林軰以四科，一堂之上避席危坐，稱天語聖，何顏閔之具也。愈嚴為頌，愈近綿蕞之戲。不然，持說相難，顓門耀之帖括自愛，謂道在是，所為六藝蔚然者，舉以掩焉，而吳乃猶是其為文學微言以諷詩之為教，弦歌之意乎？子羽度江，吳多劍術之士，未嘗無傳，流斯異耳，豈其微哉？子防之為茲厚於後世也，豈其本之則無，沾沾六藝，而子思唱之，孟軲和之，以附先君子之列乎？必不然矣。及觀信伯所為薦於胡安國者，學曰師承，識曰世務。然信伯說上則獨以心學，心學奚當於世務，徒所聞於二程氏者具是，即其主所不欲，卒不以奪其所聞於師，而迂闊自嫌也。見無非道與學，何必使自口出？及易其所聞，乃以其所欲，此於文學奚當焉？原魯義不仕元，執在我而已，即質行如許衡、吳沈有不必信者。高皇帝大徵大儒，嘗一詣京師，歸而防思穿几，凡數十年，有可以得諸大儒信，又不但在我，則亦何嘗論學也。吾黨諸生，居以蔚然於六藝，出以直聲動天下，即田三百畝若固有之，不素餐兮，孰大於是？自孔子布衣養徒三千人，而子游與之矣。何以稱嗜飲食，偷儒燀事，安得有君子固不用力之言，而曰是子游氏之賤儒乎？此介石書院所為偃之室，從以二君子者，卒所捐田之志也。是為未敢一日忘其黨云爾。信伯蘋字原魯，愚字原魯，於先生為四世祖。先生名某，字伯剛，嘉靖壬辰進士也。\n80668\t青州兵備副使王君城顔神碑記\n80669\t君既以璽書按察青齊諸郡縣即青齊諸郡縣治也則之部請城籠水曰是淄萊新邑之間一都會哉天不弔百姓一二長吏怠於疆事俾一二不逞子弟揭竿如林而負固自喜以為父老憂四方亡命嘯而過市有業甒於篚中覆之利劒莫敢以發而釋擔一呼為皆制挺又安可誰何百數十年來冀氏姚氏九為倡亂殺我一二長吏之戍者以荼毒我百姓焚蕩我廬舍憯不畏明至令一妖女子三勤我王師翦滅此而後食在其按察青齊諸郡縣為也余不佞蓋未嘗一日忘之桴鼓之鳴如出宇下即於璽書又得臨籠水上以春秋耀吾軍士豈其防民而暴之中野必曰疆埸之事一彼一此棄命廢職其若父老何我必不然不佞之業在蒸民之七章矣中丞傅公謂御史段君曰以余觀於大夫才可使無徵役百姓而義不可使眾為政夫固謂一人慮始而榮施不可有也不然夫豈不知淄萊新益之間嗷嗷者以時詘為解也大夫實云畏此璽書即有後事安可言勿與知也曰昔在庚戌少司馬城潞水上抗虜乃天子有錫命此自大夫家政吾二人將有賴焉以干城王室備它盜無亦大夫按察青州諸郡縣外城數十豈謂是而游津梁之上有難急也大夫實云勿更使父老失望於我則君遂營焉曰是在不佞此一役耳何至言鉅萬吾因石於山因灰於石雖隆之天不可勝用矣豈猶不堅而覆簣為之其又令暴風雨潦以攻一日之費石城非不倍於委土而十年為計一再築之後石城之費立盡是使父老終嵗率子弟而城已君乃屬之有司某等者自三月至七月有司某等者乃以效於君筭才官錢九百餘緡而城髙丈有尋方廣若千丈各門焉二水門出南北城下因壑為池百姓忽自有之矣君以報成令中丞某也攀龍弱冠時已聞一二長吏及彼中豪言城顔文姜事且三十年此無它則長吏過自好欲無受勞民傷財名不者大役難成恐中廢作者不任又不者如匪行邁謀與眾為政耳如此必使城自地出然後可百數十年來冀氏姚氏凡九倡亂一妖女子三勤王師亡論所蕩焚即芻餉供億豈但可為十城然遂以棄之乃平居則又不復作一錢事而曰吾已為儲芻餉供億於某所令足待變矣豈為計哉君名世貞字元美吳郡人少司馬名忬君其子云\n80670\t新設寜武兵備道題名記\n80671\t山西三關先是蓋止雁門一兵備岢嵐兵備實恊理之其於防秋尋加守廵冀寜二道嘉靖三十三年復以清軍屯田驛傳若守廵冀南河東諸道迭出而分區監督焉三十七年改雁門為雁平岢嵐為偏寜其五道監督如故明年仍以偏寜為岢嵐兵備以偏老岢嵐河曲四守備西路叅將老營遊擊地方兵馬屬之雁平兵備仍駐代州以廣武北樓平刑三守備東路北樓太原叅將地方兵馬屬之其八角利民神池寧武四守備中路叅將地方兵馬則以設今道云從御史楊公美益之請也惟是三關與大同相為表裏右衛水口等處直敵南窺朔應諸州之道其於要害視三關有輔車之義即敵一道出沒我得以所直道兵馬牚距踵襲而自相為應何慮不及三關延袤乃至八百餘里而敵得以探疏數為堅瑕揣薄厚為虛實時分時合雖漢兵如雷風安能八百里趣利也惟是席國家廣大守在大同云爾時則雁門一道岢嵐一道恊理之足矣然猶恃藩籬以撤閫閾不知中彊者外益固之為謀周也亡何以二道為不足加之守廵冀寜二道為四道復以四道為不足加之清軍屯田驛傳若冀南河東諸道為七道三關凡八百里而七道以臨之即有五叅將一遊擊十一守備亦惟雁門岢嵐二道相信而服習五道者非常所屬卒然不相為用十羊九菙猶之愈數而愈疏清軍屯田驛傳曠所司存冀南河東棄所分署是盡山西而事三關委境內而勤一圉猶之愈實而愈虛不知疏數以形明虛實以槩制也注雁門以雁平注岢嵐以偏寜似矣不知十一守備分地如石畫相交尺寸獨以八守備偏寧一道亡論石隰諸州防河之役行兼坐累有妨簡書即敵一出套便涉其境而停障積阻烽火優游已難為卒又況仍以五道便宜掣肘糜費無益豈所謂明形而槩制乎時已權生變已常存寕武之介於雁門岢嵐之間亦猶雁門岢嵐之左右於寜武疆埸之政雖力有餘不備非其域雖勢有餘不守非其約非其域不防出徼功非其約不聲援為徳辟耳目之於視聽不相假借然後可以著官知之良而稱同心亦使朝廷得以責所不備以其所備按所不守以其所守捷無幸賞挫無佚罰三關猶一體也省冀寜若清軍者七道而為三以重司存飬內治境內不疲於奔命三分其八百里而勞逸均各可以朝檄而暮集而齊一其指使凡五決防以設寜武道而議始成如此豈偏見一時之利害不參邊大計始終者右衛水口為敵必窺之道即中路叅將直之與大同兩掖掎角相逐銜尾相隨厚集其氣是顧是隈者非寧武乎與偏頭雁門翼擊而夾攻為常山蛇勢者非寧武乎明形槩制以回視聽新旗鼓出繕入計為邊長老貽數百年之利身自作始者非寕武乎形不自勝制不自舉沈公所謂其人哉首至者未幾論罷繼至者尋以遷行沈公明形槩制三年於此矣乃少司馬萬公某獨以少方伯奏留之豈不曰分地不量形與無地同量形不善制與無形同善制不得人與無制同得人不久任與無人同是二公者先後奏請蓋相足焉可謂同心謀國重惟沈公之賢適與設防也因具列之使後之君子得以觀寧武道所繇立者蓋以其人如此云\n80672\t歷城張公德政碑記\n80673\t濟南郡隷省歴城以一縣附其地所供億轉置送迎舉以取集郡大夫以上暨有事境土者令咸賔下之歴多山磽瘠水則陂圩一值荒嵗不有恒產公至比災厲且邊圉嚴師旅在外急催科如捕亡淄青持防之士日肩摩就募道路使者相望疲命於簡書凡期月公循循各如績一若不欲有為以是民亦安之雖小利不見也邑舊以律占租役必先以簿正常與它沃壤地偕田瘠歳腴屢不較邑墟亡不比屋焉公始第丘畆履原隰視土之媺惡以登下其賦勿一以收責俾參稽各無失職請額著地沃壤不得欺謾避課邑百姓始不惡磽瘠陂圩而污萊為子孫憂郡大夫以上蒞我待需有事境土之臣絡繹於邸宇晨趨出謁暮而不能更適庭供億轉置送迎異求同費舊一以委諸編戶歳數十家以分聽其給終則以貨賄之入出防之官契常不掩籍十登其六七邑百姓無不若相與赴戮得代則若解懸顧以就衽席為幸而不知其產蕩然矣戶戶轉趨傾覆以積倉為累不飢為諱蠟臈相祈庻幾無斯役治間加緡八伯金民車且百二十乘正徳以還加緡至二千三伯金濼清之塗罕轂擊矣先南陽朱公首平筭事列諸兄弟之邑得裁五伯金而邑人稍受賜即猶稱貸出納也公實始定吏防之議使度支在官工賈無以乘緩急侵傷農坐屈其利有司治之不遽上計則什器儲偫得轉相為用冗壊即移置勿有廢棄焉法甚便以約不復舉長物責邑人值而橋索所羨餘五六十年敝政一朝嘉與百姓日新邑不重困共正易輯市野喁喁庻見治之舊郡大夫以上令夙以分禮下之而公不以卑百姓晝日晉接不遑暇食而儀愈安未嘗飾廚傳稱過使客疲民以取譽常夜折訟得情皆片言及亹亹問疾苦必竟辭嘗語余曰吾四載於縣署有未蹈之跡未嘗一日於窮閭忘兼照之心月旦與諸弟子設俎豆言詩書士再適薦者七人其在生一齒繁殖流移究宅向附者衍負版焉丙午秋入上最天官防徴書留擢西台邑長老屬余記之余惟君子之從政無樂乎恱人於始而終無以厭其意也民豈惟無思公屬災厲邊圉之餘輕徭薄賦與民休息知時務之要安以本俗使百姓培氣歸徳恃以不偷則君子之政哉公名淑勵太原之盂人辛丑進士其詳具恤民錄云歴邑岱畎絲枲則賦維濼沮洳污萊回錯昭茲海藩我庸景附凡百執事咸襄侯度租役薦繁凋瘵罔吁汔可以康無艱國步公始蒞止霓望方殷維時多罹百務孔棼疲夫載路壑有轉瘠矢解倒懸登之衽席逰刃引割恢乎為紀渾兮以容內諸臧否期彼允濟懲茲勵已雖貫則仍弗憚改為雖遷善急慮動若疑襲弊未袪善將安施乃第丘畆媺惡是甄磗田沃稅比屋以薪欺謾避課靡郡匪民原隰以清井地用均澤及子孫世業莫湮一都之防既詒我肄絡繹齊郊防人節使供億送迎入境取遂束秸不修王章斯墜編戶轉給趨相告匱疾首赴役積倉為累吏畏其威南陽朱季平筭列邦我獲受賜張公為政樂不可支曰茲出納實存有司矜此赤子勿違農時什器儲偫來工肆成杪歳上計昔縮今贏亨有公牢覿無私幣用克有經供匪無藝百年蠧政一朝自替市野喁喁庻新多制晝日晉接夜分折獄民所疾苦必盡忠告四載宦邸窺園無跡兼照窮閭幽光潛晰寄命百里視諸一堂童嫠知名擬之龔黃謹庠申義父母爾師娈彼七士鴻漸於逵九罭有歌公歸無所稱最銓階揚績當寧栢台繡裳其忘東土蔽芾棠受天之祜不朽者仁以報召杜\n80674\t歷城令賈君記\n80675\t蓋聞之為邑非不用民而能不輕用其民之為用也民亦敦能不用上而唯即安之為用也公既治歷城逾年而使者及於絳則其家大人就養焉居無何輒駕而返請留弗許請命之則謂公曰始吾之視爾於斯役相蒞相承也唯是百姓兆民焉是出而為之令以賦諸其間俾各有藝極以務蓄其力無失其徵防民聽不惑而後用之有司者豈有賴焉百姓兆民惟正是供而令無即於隳政足以取給王事而已豈敢為是匪經以侈厥度亦唯是役亦唯是蒞功令典籍輕重布之爾敢何異之有即有豐歉不庭不虞之患耳既已錯而冝之使各有懷生之念而百姓兆民實欲焉百姓兆民欲焉而諸長吏孰不欲也若不佞緦緦焉唯不獲乎上是恐而勤百姓兆民庶幾諸長吏以有德於我不則自恃其不欲而曰諸長吏實欲之以委之無可奈何其君子實應且憎以非我寧謝不敏敝邑豈敢有愛也上失其道民散久矣子實生我而浚我以生乎而以德於上令實有民而委之諸長吏其謂令何其無乃撤其寧宇而剪為逋逃以自棄其眾百姓兆民將望望然挺險而走其轉於溝壑何辭之與有若由是相為臨長自顯庸也尚將惴焉有不敢輕用之心而使於我焉是息大眾其未可棄也人亦孰能不用上而唯安是即我既已父母子弟將自至我之不欲人孰不知猶之曰凡以安我也既以藝極則浸漁不行而貧者勸役蓋向然於我有各相為用之心其朝夕在庭何辱命焉不佞在此猶尚逋逃人不懷生又從而防之累焉而使即事於繫其若父老何何邑之為也若不然我去而反其田里爾安能知之今吾之視爾於斯不困於役不匱於蒞也而邑由以舉百姓兆民無能為逋逃之故也豈徒爾與有榮施乃歸絳蓋公為歷城者盡善政也而其要則有所不欲矣而才足用民才足用民矣而惴焉不敢有輕焉之心其家大人見邑之無逋逃也而知其政君子哉邑之進士郭子軰相與聞其言而賢焉各矢歌以詠其事而屬余以記者如此\n80676\t劉公樂峴亭記\n80677\t公既在襄陽諸生間不樂也已乃謂御史君曰昔爾先大父之除新鄭雖介然一王官之大邑丞乎固周室之未成子也豈其事長而我伐伎以馮人豈其行意而人稱功以加我蓋三載人莫知之矣人情不能樂其所不安不能得於其所不樂我始慨然慕羊叔子杜元凱之為人今亡論其位即其功懸諸所遇如此其難也不得乎丞將求乎身孰與不得乎身將求乎子也獨如向之人哉吾所為營峴者以若效爾大父於不窮而吾將老焉以是為樂耳方叔子建平吳之議欲引梁益之兵水陸俱下荊楚之眾進逼江陵平南豫州直指夏口徐揚青兗徑詣秣陵巴漢竒兵出其不斥卒如所言何防之明也元凱既激淯諸水以浸南陽諸田萬餘頃遂開陽口起夏水逹巴陵千餘里以瀉長江之險而通零桂之漕民到於今利之何計之逺也是皆蹤跡之所徃來精神之所暢恱山川之所動蕩勲業之所肇造防之所為明計之所為遠以是得於峴而後世誦義不忘猶我視若於此者若能無意二子於此乎今天下南絓於越東疲於倭芻粟膠滯飛輓繦絶此亦羊杜一時今何以明防逺計入告我后而無勤諸執政乎即使持節監視南粵諸軍事不者大興卒治河若以使者行水惟是南北交檄力百倍吳畫何所出何以繫尉它伏中行而笞之背縣官之費歳且鉅萬干溢不常仰給遂詘淯零桂不啻防委今何以使芻粟相屬千里坐至以無為諸執事憂吾非其峴之謂夫固謂二君子之嘗至於峴也不然夫豈不知鹿門之可以老也二居子得此於峴若得二君子於國家而吾以得峴於若吾何為不樂哉杖屨不具眺望不適談詠不揚飲酒不歡琴瑟不鳴俎豆不大吾之事也吾何以知若能為羊叔子杜元凱與不能哉彼且曰百歳後魂魄猶登此山也未嘗不流涕於斯人陵谷功名相為變遷彼且奚以二石為矣此其辯在詹何之說子牟也不得乎丞求之乎身既得乎身推之乎子公之所為自勝者婉矣為峴而樂庻乎縱之又何害乎心居魏闕之下也預嘗自謂武非其功祜蓋曰疏廣我師也出處之間古人難之慕叔子元凱之功而猶不忘鴻鵠龜鼉之諭余於是知公不言而有以自與焉蓋曰夫豈不知鹿門之可以老也然不於鹿門而於峴也則託厐公於二君子矣\n80678\t重修肥城縣孝里鋪記\n80679\t按察使周公為叅政時，出督部過肥城縣孝里鋪。鋪在縣西北七十里孝堂山下矣。公慨然顧今縣令錢君曰：「此非漢孝子郭巨之所以葬其母者乎？君子徘徊而不忍去也。今且廢矣，無乃先大夫若諸有司之為盟主也，崇大茲館以為諸大夫有司之所憇，而賔客使者之所假道乎？今且廢矣，何以崇大如公寢也？屬在敝邑，其若諸大夫有司若賔客使者之辱在不佞何？無乃逢執事之不間，而未得繕葺將肥之褊小，介於長清平隂之間，而曰疆埸之邑，一彼一此，何常之有也？而援以自解四十年於茲，假道者暴露，憇者舍於人，驅之不顧，何以徘徊孝子而觀采風俗？疆埸之邑，在彼猶在此矣。敢請執事，將何所命之？」乃錢君謝不敏，已報上，既得可，自七月至於九月而鋪成。視先大夫請有司所崇大如公寢者，益防矣。以憇諸大夫有司，以假道賔客使者，膳宰致餐，者為導，長清趨而南，平隂徂而東，交授互勞，望孝里而歸之，視逺如邇，非先大夫諸有司之為盟主業，孰與之？是役也，門屬之門，堂屬之堂，其个相偶，其序相翼，備矣。而猶是鋪也，能無廢矣？先王之教在焉，而敢以為功，無亦曰二邑之蒿荻自愛，曽不遣一蹩者蹠鐝，又何執事之不間矣？錢君既修縣城，稱保障而並及是鋪，承蔽芾之休，俾居者無警，行者相勸，以體周公廣施徳於三邑者也。周公蜀人名某，錢君吳人名某。\n80680\t肥城縣修城碑記銘\n80681\t漢書泰山郡有肥城縣應劭曰肥子國也城圍六里一百步髙一丈五尺云蓋巖邑也五嶺盤其北陶山據其西視郡城為外屏焉國家分十戸所守禦其間念至深矣然而覆土耳先是邑令萬君則行築分東南北隅延石而堞之守禦者率疲卒晝夜謹斥堠省樓櫓無遺力而西一隅竟以先勞中廢夫城盛也一隅之隙全邑任之何彼此也在昔陶山之役動勤王師今安可使從髙臨下而窺以不逞之心無論五領之為逾備矣邑人大中丞李公蓋嘗憂之謂今令呉江錢君曰此焉不延石而堞之即三靣雖金湯無益也又何必環而攻之屬按察使周公先以叅政行部過肥子亦以為言而錢君則慮事授司徒量功命日畧基趾分財用具糇糧三月而集不愆于素堞凡若干所為雉若干云攀龍曰肥有陶山之役余蓋猶及見之邑中丞自父母之邦守不為小按察使周公慎其四境云爾而肥是城有味乎王公設險之義乎與其動勤王師也寜短垣是圗覆土而土堞之如塗塗附天之隂雨亟潰亟暝孰若延石之永逸也是攝守禦而徴余自帑政則錢君欲發與民而已而肥是城則依物而偶于政肥之所以有成城也周公名某錢君名某中丞公名某云銘曰天不可升地險邱陵維休維戚肇自中丞周公居東于宣于藩匪除于庭而力于原有令知發大物是慿綢繆牖戶百堵斯興言售厥謀用在不疑匪良執事一簣之虧卓彼巖邑何榦何楨三人同心乃成此城\n80682\t內丘縣學田記\n80683\t邑何學以群士也學何田以群士於禮也士相觀以群而廢禮由群邪也今豈徒俎豆之義始諸飲食彼見室家之樂則戚於為曠蔂梩不掩則其顙泚曰吾何有於為士也風俗之道士為政今尚何敢謂無恆產有恆心唯彼為能之即業已群使日眄眄焉占畢亡它技又何可使不有於為士也余徃按部內邱至民間所謂漢孝子郭巨里中里中即以所掘黃金事名矣嗚呼曩令巨時能自託於士何至欲殺其子以食母為孝也今又何敢謂內邱之無能為巨者則是田也無常歲有常賦其士足計也匍匐有喪不與其易與其禮婚姻之故不與其富與其禮而又為之宴喜於飲食周旋於俎豆使相媮快於為士則虞芮所棄而西伯以善養老者也是田也凡八區東南北壇地各十二畝邑厲壇地一畝南四里鋪地七十畝南宋家鋪地八十畝東四里鋪地十八畝中邱驛地四畝凡二百五畝余始按圖得之既乃過郭巨里中思夫士不可一日廢禮也乃命以為學田而具諸籍中\n80684\t張氏瑞芝堂記\n80685\t援神契曰：「王者得志于地，則華苹盛也。」漢在元封，芝生泉宮，帝作齊房之歌以薦郊廟，則得人若董仲舒、鄭當時軰，儒雅推賢，肩踵在列，以奉天下，實稱治洽，所謂九莖連葉，囘復此都，植才之應也。秦人蔓谷之禍，綺夏之徒有伯夷之餓于商山之下，與薇自療，思唐虞不防甚大之憂，則碩人之邁矣。夫芝，氣之精也，因腐朽而暢靈華，感則萌之矣，奚愛泉、商山哉？張子其先中丞公，嘗以言事忤逆瑾意，三挫之不偃也。奸蕪既薙，風紀茂遂，乃以指佞見知于朝，皆謂人中有屈軼焉。豐本逺條，世麗東土，祖孫奕葉，棫樸之英十人，毎兄弟詠集，詡詡之盛，出則衣冠，茀道士林榮之。沖和漸于家，而以華國，則人瑞者乎？嘉靖丁未春，芝產子含之堂者五，以示余而屬之記。余見若卿矞矣，若車蓋矣，丹章而紺理，其葩云以弓矣。嗟乎！是不可與岐麥、黍、龜祥、鹿瑞蕃育靈囿，以光騶虞之化乎？即不欲宮童効異，又何限崔嵬逶迤之地，則中丞公之後興乎？子含慕先人芳烈，國香自與，隱見之間矣。聖天子方肇禋，綏明賜天下，日濡旱麓之教，賢才敷發，芳躅盈庭，芝則有哉！中丞公于子含，曽大父行也，堂構衰矣，澤欲翦矣，藜藿登卿相，遺蓬蓽一畆之宮，子孫荒圮，欲不守者屢矣。子含慨然以在我有豐芑之謀，出私苴以肯世業，煥然若見祖宗草茅之舊，讀書其堂上，以振簮紱之餘響，人以知有中丞宅，而謂中丞之世將復也。乃子含之堂有芝，是中丞之土未敝，而我聖天子至徳及逺矣，可無記哉？\n80686\t棗強縣劉村新建三官廟記\n80687\t劉君雅棗強劉村人村東南去邑三十五里稱劉村以族姓焉村東南五里龍泉寺劉東父某所建也劉君所建其北則某祠又北則某祠又西北則某祠劉君嘗防於田矣即民間疾苦察眉而藥餌起之葬者匍匐衾紼婚者拮据羔雁也夏月孔暵行者道暍河朔諸郡卒戍徒役期徃代得及其塲圃以防息其木下壺漿餓莩廚傳過使轉相誦慕視廬舎如歸矣以社以方穀臧農慶告成地利介言景福捍禦菑患載在秩典歳時伏臘我乃於三數祠集饗髦艾作敏主伯以輯鄉井以聨宗黨以固守望之好杜侮予之禍豈為滛祀哉棗強當燕趙之郊諸郡之卒戍徒役交雜於路悲歌少年慷慨相向即加饑饉必多暴子弟何可無寔烈之風也同舟而濟江海者覆於其各有一壺之心何者失眾之形也劉君為一閭右家令諸郡卒徒視廬舎如歸矣即流移逋逃操戈不逞又何可後事而備乎是廟也劉君有以處其中也有處其中則棲託之跡重而流移逋逃欲為不逞者沮於嫌忌之勢矣
79764\t郡齋同元美賦得明字\n79765\t落日千山短髮明，蕭條轉見故人情。時危小郡徵求少，秋到高齋臥理清。豈謂文章妨遇合，深知偃蹇負平生。論心對我杯中物，握手看他世上名。遂使浮雲愁大陸，何來二子在孤城。風塵如此仍為守，愧爾新詩滿帝京。\n79766\t送歷城李明府入計\n79767\t五陵佳氣薊門東，此地車書四海同。葉令逺為朝覲使，漢家新起建章宮。君王受計當天下，月朔垂衣出禁中。臺史莫疑鳬屢至，都人已識馬能工。三齊郡國推髙第，百里弦歌播大風。清問即求封禪草，好因文似薦揚雄。\n79768\t題徐子與門生汪惟一竹邱圖\n79769\t靈邱隱者一逃名，萬竹臨江見厎清。徙倚七賢相寄傲，便娟二女重含情。葛陂詎信雙龍影，嶰谷空傳五鳯聲。風雨長教秋色駐，氷霜兼與嵗寒盟。投竿渭水才堪老，受簡梁園賦已行。願得此君開蔣徑，不妨佳客醉宜城。浮雲西北來何莫，今日東南美自並。截作武陵溪上笛，方知馬援有門生。\n79770\t留子與署中\n79771\t杭城落月早潮生，憲府松杉風亂鳴。伏枕待三從劾免，移文滿百不留行。何人更許彈冠防，唯爾還堪倒屣迎。十載寒溫無長物，一時出處有餘情。酒斟白玉吳姬色，賦擲黃金楚客聲。大抵防鴻心自遠，曾來老驥氣難平。浮雲在昔懸秦望，北斗依然捧漢京。吏挾江湖才是傲，交論冰雪未為清。官聯西省聞題柱，家本同鄉見請纓。誰似兩朝銜寵遇，它如群少失縱橫。樽前且抗持螯手，世上空傳染翰名。須聽松杉風再起，晚潮乘月到杭城。\n79772\t與劉憲使過子與大佛寺\n79773\t西湖斜日浄風煙，北嶺苕蕘出半天。磴道乍從空外轉，樓臺已入鏡中懸。塔分西域銅缾勢，石紀秦官錦纜年。白社但須彭澤酒，青山不用華家錢。波搖玉樹堪雙映，月上珠林好獨眠。我輩自狂君莫訝，平生未敢謬周旋。\n79774\t五言絶句\n79775\t寄殿卿\n79776\t一作山中客，蓬蒿自滿廬。舊遊誰獨往，新著復何書。\n79777\t别意\n79778\t朝來送歸客，復此長河湄。立馬折楊柳，已無前日枝。\n79779\t山中\n79780\t君去何時歸，山中春草夕。莫將白雲廬，不及紅塵陌。\n79781\t赠元美\n79782\t共擬懷人作，先成幼婦篇。微音知者少，佳句法誰傳。\n79783\t寄登宗秀才茂登池亭【二首】\n79784\t笑此杯中物，從他世上名。黃金結客盡，誰識濟南生。\n79785\t其二\n79786\t窻中采蓮舟，落日菱歌起。坐見浣沙人，紅顔照秋水。\n79787\t渡易水贈伯承\n79788\t匕首腰間鳴，蕭蕭北風起。平生壯士心，可以照寒水。\n79789\t郡齋同元美賦得傍字\n79790\t三載邢州客，看人道路傍。風塵君自見，誰愛接輿狂。\n79791\t酬郭子坤感懷【四首】\n79792\t懷璧如明月，連城未肯開。君王終見賞，且為守蘭臺。\n79793\t其二\n79794\t若問浮生事，風塵病裏過。開樽看漸少，伏枕似還多。\n79795\t其三\n79796\t何來雙鬢雪，五月鏡中寒。便欲煩君鑷，蕭蕭不可看。\n79797\t其四\n79798\t不須婚嫁畢，始作尚平遊。五嶽年年，在浮雲處處愁。\n79799\t戲呈子坤【三首】\n79800\t聞君攜愛妾，辛苦事求仙。自繡浮邱鶴，長齋子晉前。\n79801\t其二\n79802\t家有秦臺女，青雲路不遙。但愁明月夜，天上喚吹簫。\n79803\t其三\n79804\t丹竈幾時開，妝成倚鏡臺。不須嗔竊藥，本自月中來。\n79805\t病中贈殿卿【二首】\n79806\t夜來殊不病，那得似維摩。度談名理，支公奈爾何。\n79807\t其二\n79808\t玉兔操金杵，誰知搗藥年。豈應天上住，不有病神仙。\n79809\t冬日【四首】\n79810\t憔悴江湖上，行吟雨雪寒。不逢漁父問，誰作楚臣看。\n79811\t其二\n79812\t日澹平陵城，寒髙華不注。北風湖上來，雪片大如鷺。\n79813\t其三\n79814\t客來堪自見，酒盡且須酤。不是南山色，貧家一事無。\n79815\t其四\n79816\t風雪不出門，苦吟何時已。沽酒城中還，先生擁褐起。\n79817\t立春【二首】\n79818\t防花可憐色，為報漢宮春。今日文園客，依然四壁貧。\n79819\t其二\n79820\t駘蕩還春色，蕭條亦世情。不然三徑裏，豈愛蔣元卿。\n79821\t漫成【二首】\n79822\t有酒但須飲，無世不可避。方其潦倒時，何與傍人事。\n79823\t其二\n79824\t翟公既罷官，人棄理亦賤。殷勤莫署門，交情不必見。\n79825\t桃花岭\n79826\t一度桃花嶺，煙霞處處新。縱迷源上路，猶似武陵人。\n79827\t丁香湾\n79828\t平潭澹不流，寒影群峰集。斜陽一以照，彩翠忽堪拾。\n79829\t春日自戏\n79830\t自從移疾後，誰謂主恩疎。每及山林士，天顔滿薦書。\n79831\t殿卿示樂府序小詩報\n79832\t知音千載事，君適賞心同。從此三都賦，人傳左太沖。\n79833\t羽林郎\n79834\t從軍少年塲富貴歸故鄉一拜羽林騎鞍馬自生光\n79835\t罗敷曲\n79836\t春日照城隅，羅敷陌上趨。自能停五馬，不是使君愚。\n79837\t山房書壁【二首】\n79838\t夏日山房清，田作稍就次。銜杯自有真，高枕元吾事。\n79839\t其二\n79840\t鄰翁幸相勞，斗酒不須滿。且持伏雌還，視君牀下卵。\n79841\t嵗杪再得殿卿書卻寄\n79842\t連札鴈池來，春風錦字開。似看嵩少雪，把酒上平臺。\n79843\t答寄襲懋卿\n79844\t白首知經術，青袍見主恩。為尋揚子宅，不到五侯門。\n79845\t和題郭山人五嶽遊囊雜録【六首】\n79846\t五岳图\n79847\t逺遊何所佩，五嶽真形圖。怪爾煙霞裏，精光互有無。\n79848\t杖\n79849\t十載相攜處，白雲知幾重。莫經葛陂道，風雨去為龍。\n79850\t衲\n79851\t夜投東林寺北風雪大作捫蝨對山僧衲衣不堪着\n79852\t瓢\n79853\t山中無供養，時復飯胡麻。不是桃源水，何人漱落花。\n79854\t锄\n79855\t百草各爭芳，蘭生詎能那。朅來深谷中，我鋤還自荷。\n79856\t觚\n79857\t醉來市上眠，我觚不離手。本是髙陽徒，逢人時乞酒。\n79858\t和子與留別\n79859\t別酒故人同，留詩古寺中。唯應湖上竹，一為起清風。\n79860\t其二\n79861\t結客五陵東，相邀入漢宮。但攜龍劍往，不必問雌雄。\n79862\t七言絶句\n79863\t寄袭朂\n79864\t白雲湖上白雲飛，長白山中去不歸。君在幾峰秋色遍，何人共結薜蘿衣。\n79865\t惆怅词\n79866\t休將翡翠綰金針，不折芙蓉綴玉簪。誰見雲中雙比翼，空傳月下兩同心。\n79867\t送殿卿\n79868\t莫辭杯酒薊門春，匹馬明朝客路新。陌上少年君自見，相逢誰是眼中人。\n79869\t送劉戶部督餉湖廣【五首】\n79870\t洲邊處士題鸚鵡，陂上公孫擁驌驦。到日夏雲生七澤，愁時秋色滿三湘。\n79871\t其二\n79872\t馬上春風白接籬，花開應醉習家池。鹿門耆舊何人在，今日襄陽異昔時。\n79873\t其三\n79874\t漢江春水竟陵東，江樹蒼蒼繞沛宮。父老只今猶望幸，君王按劍顧雲中。\n79875\t其四\n79876\t洞庭仙使日相乘，君自扁舟似李膺。江雨茫茫江草徧，不知何處是巴陵。\n79877\t其五\n79878\t錦帆南入楚雲重，江上遙看衡嶽峰。落日蒼茫秋不斷，青天七十二芙蓉。\n79879\t與元美集李郎中賦示謝生\n79880\t仙郎歌動白雲秋，酒滿金樽月滿樓。借問西園飛蓋客，座中誰不似應劉。\n79881\t送吳郎中讞獄江西【三首】\n79882\t春風躍馬出長安，送別江南路漫。共說豐城龍劍氣，到時還向獄中看。\n79883\t其二\n79884\t廬山北望楚天分，君去揚帆入防雲。草色秋迷彭蠡澤，不知何處弔番君。\n79885\t其三\n79886\t三十三峰淦水陰，中藏玉笥白雲深。自從歸去神仙尉，秋草茫茫不可尋。\n79887\t席上鼓飲歌送元美【五首】\n79888\t翩翩白馬度秋風，共醉胡姬酒肆中。舞劍吹笳歌出塞，送君朝發薊門東。\n79889\t其二\n79890\t落日銜杯薊北秋，片心堪贈有吳鉤。青山明月長相憶，白草寒雲迥自愁。\n79891\t其三\n79892\t風色蕭蕭易水寒，荊卿匕首入長安。憐君更向江南去，此地何人意氣看。\n79893\t其四\n79894\t青楓搖落氣悲哉，客有將歸張翰才。東望三吳秋色裏，掛天帆影大江來。\n79895\t其五\n79896\t碧天無盡白雲孤，到日扁舟落五湖。不見薊門秋草色，愁心明月滿姑蘇。\n79897\t雪後憶元美\n79898\t雪後千門月色開，故人遙憶子猷囘。饒他已盡山陰興，半夜還須載酒來。\n79899\t送子相歸廣陵【七首】\n79900\t茂陵消渇卧詞臣，搖落秋風白髪新。漢主豈無金掌露，馬卿元是倦遊人。\n79901\t其二\n79902\t相逢杯酒薊門關，腰下并刀明月環。開匣贈君當落日，能令秋色滿燕山。\n79903\t其三\n79904\t少年裘馬結交塲，壯嵗功名竹帛光。海內黃金看意氣，人間白雪見文章。\n79905\t其四\n79906\t薊北青山照別巵，請君聽我秋風辭。揚州十月梅花發，江上春光好贈誰。\n79907\t其五\n79908\t白雲無盡楚天寒，鴻鴈蕭蕭楓樹丹。楊子月明愁裏度，蕪城雨色夢中看。\n79909\t其六\n79910\t廣陵秋色雨中開，繫馬青楓江上臺。落日千帆低不度，驚濤一片雪山來。\n79911\t其七\n79912\t廣陵城上秋瀟瀟，濤聲欲來風色驕。聞道蹴天三百里，不知何似浙江潮。\n79913\t再別子與【四首】\n79914\t徐卿寵送酒如河，半醉當筵楚調歌。握手燕山春草色，緘書西省白雲多。\n79915\t其二\n79916\t馬上垂楊綰別愁，樽前斜日為相留。明朝何處風塵吏，迴首青雲是舊遊。\n79917\t其三\n79918\t薊門山色雨中開，三月漁陽春水來。愁殺故人看錦字，白雲秋樹滿燕臺。\n79919\t其四\n79920\t知君起草建章宮，每見徵書問畫熊。在昔漢臣多領郡，黃金先賜右扶風。\n79921\t留別吳舍人【三首】\n79922\t舍人書札五雲開，應笑風塵減吏才。池上鳳凰今不見，何因得下郡城來。\n79923\t其二\n79924\t襜帷明日罷朝天，擬向風塵避少年。君自楚人諳故事，于今白雪有誰傳。\n79925\t其三\n79926\t薊門春色送歸愁，楚客思家屬倦遊。借問何人賦搖落，白雲依舊洞庭秋。\n79927\t塞上曲四首送元美\n79928\t燕山寒影落高秋，北折榆關大海流。馬上白雲隨漢使，不知何處不堪愁。\n79929\t其二\n79930\t漢兵圍合左賢王，吹角千山夜有霜。君試狐奴城上聽，豈堪秋色滿漁陽。\n79931\t其三\n79932\t西出居庸大漠開，胡塵遙暗白登臺。愁看塞上蕭條色，落日秋風萬里來。\n79933\t其四\n79934\t白羽如霜出塞寒，胡烽不斷接長安。城頭一片西山月，多少征人馬上看。\n79935\t留別子與子相明卿元美【四首】\n79936\t青雲如舊滿燕關，病客風塵且自還。到日郡齋春酒熟，城頭何限太行山。\n79937\t其二\n79938\t使君千騎自東方，囘首春雲五鳯凰。此日主恩曾不淺，還容長孺臥淮陽。\n79939\t其三\n79940\t總為風塵去住難，黃金臺上醉相看。翛然落日離歌起，忽爾燕山白雪寒。\n79941\t其四\n79942\t莫道休官意不真，三年為郡苦風塵。青雲縱有憐才客，白眼終非解事人。\n79943\t于郡城送明卿之江西【四首】\n79944\t江上青山滿，謫居還家莫戀武昌魚。君王日下求賢詔，憶爾還開諫獵書。\n79945\t其二\n79946\t青楓颯颯雨淒淒，秋色遙看入楚迷。誰向孤舟憐逐客，白雲相送大江西。\n79947\t其三\n79948\t長安二月綰垂楊，為爾踟躕五驌驦。今日故人投轄地，況逢山色滿邢襄。\n79949\t其四\n79950\t髙齋秋色滿西山，梅福當年此抱闗。君到豫章勞問訊，漢家遷客幾人還。\n79951\t郡齋同元美賦得橋字\n79952\t山色秋停使者轺，孤城何處不蕭條。請看襄子宮前水，依舊東流豫讓橋。\n79953\t怀元美\n79954\t琅琊山上越王臺，秋色高臨海色開。莫向中原看落日，浮雲萬里為君來。\n79955\t怀明卿\n79956\t豫章西望彩雲間，九曲長江九疊山。高臥不須窺石鏡，秋風憔悴侍臣顏。\n79957\t怀子相\n79958\t越王城上黯銷魂，萬里秋風動薊門。君自平生稱國士，南遷豈負信陵恩。\n79959\t怀子与\n79960\t青山忽送七閩秋，大海遙連百粵流。落日孤城風雨合，褰帷何處不堪愁。\n79961\t寄伯承\n79962\t才子含香滿玉墀，仙郎賦就幾人知。只今西省空相憶，揚馬風流自一時。\n79963\t寄茂秦\n79964\t誰惜虞卿老去貧，平原食客一時新。懷中白璧如明月，何處還投按劍人。\n79965\t寄顺甫\n79966\t江漢秋風萬里生，浮雲不見鄂王城。于今楚調無人和，憶爾還髙白雪情。\n79967\t寄余德甫\n79968\t使者銜恩入楚天，秋風吹動豫章船。孤帆遙掛浮雲色，西望長江落日邊。\n79969\t荅殿卿\n79970\t扁舟歸去五湖春，愁見紅顏掌上新。明月自閒歌舞地，秋風憔悴捧心人。\n79971\t荅元美\n79972\t蕭條鸚鵡賦初成，偃蹇當年一禰生。屈指中原余子盡，非君誰見孔融名。\n79973\t汝思見過林亭【二首】\n79974\t五柳陰陰逼酒清，一杯須見故人情。明朝馬上聽黃鳥，不似樽前喚友聲。\n79975\t其二\n79976\t自買南山種秫田，幾回留客甕頭眠。與君今日沈醉，莫笑陶家乏酒錢。\n79977\t五日與殿卿遊北渚【二首】\n79978\t青樽畫舫防湖濱，風俗遙傳楚逐臣。潦倒只今君自見，那能長作獨醒人。\n79979\t其二\n79980\t五月五日榴花杯，故園故人北渚來。君今不飲紅顔去，那有長絲繫得囘。\n79981\t酬殿卿長史夏日過飲【四首】\n79982\t蕭蕭風雨北堂寒，客似髙陽復罷官。君但能來長夜飲，不妨人作酒徒看。\n79983\t其二\n79984\t故人深愧子雲才，風雨茅廬晝不開。寂寞已甘車馬絕，君今載酒為誰來。\n79985\t其三\n79986\t白雲湖上華陽山，那得相看不醉還。明日蓬蒿三徑沒，誰憐長史在人間。\n79987\t其四\n79988\t美酒新開琥珀光，還堪潦倒故人傍。已十日平原飲，怪爾能飛五月霜。\n79989\t九月同殿卿登南山\n79990\t滿天鴻鴈雨紛紛，濁酒黃花把向君。莫道龍山高防後，風流今少孟參軍。\n79991\t其二\n79992\t茱茰美酒玉壺殷，此日逢君一醉還。愁見孤城秋色裏，不知風雨遍空山。\n79993\t其三\n79994\t處處登高白髮新，年年陶令罷官貧。蕭條豈少東籬菊，不見當時勸酒人。\n79995\t其四\n79996\t黃花蕭瑟雨中寒，搖落東林木葉丹。不是故人能載酒，祗今秋色好誰看。\n79997\t秋日東村偶題【二首】\n79998\t西風蕭瑟病相如，高枕從他世上疎。莫道浮雲多變態，還將秋色到茅廬。\n79999\t其二\n80000\t五柳青青醉裏春，那能長作折腰人。情知縱酒非生事，昨日罷官今日貧。\n80001\t九月八日東村送元美\n80002\t濁酒枯魚自不貧，黃花況復席邊新。明朝縱及龍山防，那得長逢落帽人。\n80003\t和答殿卿冬日招飲田間【二首】\n80004\t白眼風塵一酒巵，吾徒豈足傲當時。城中年少空相慕，說著高陽縱不知。\n80005\t其二\n80006\t白雲湖上北風寒，茅屋蕭條兩鶡冠。我自能憐華不注，推窻君試雪中看。\n80007\t寄慰元美【二首】\n80008\t幕府千山薊北青，朗陵賔客夜充庭。即今無恙荀文若，着膝猶堪當一星。\n80009\t其二\n80010\t少婦紅妝玉筯寒，清秋銀燭對闌干。無情最是它鄉月，不就仙郎掌上看。\n80011\t春日聞明卿之京為寄\n80012\t十載浮雲傍逐臣，歸來不改漢宮春。摩挲金馬宮門外，誰識當時諫獵人。\n80013\t寄怀元美\n80014\t塞北江南萬里長，各天兄弟正相望。誰將匹練吳門色，哭作燕山五月霜。\n80015\t仲鸣蒲桃\n80016\t萬顆蒲桃照玉盤，西施乳滴露華寒。故人更比相如渴，不向金莖夜夜看。\n80017\t王中丞破敵遼陽凱歌四章\n80018\t匈奴十萬冦遼陽，漢將飛來入戰場。直取單于歸闕下，論功那更數名王。\n80019\t其二\n80020\t萬里橫行大破胡沙塲，西北漢軍孤。不因驃騎能深入，知有陰山瀚海無。\n80021\t其三\n80022\t再領樓船護海濱，三持節鉞掃邊塵。怪來長得君王寵，自是麒麟閣上人。\n80023\t其四\n80024\t中丞萬馬下榆關，拂海旌旗破敵還。幕府秋陰連殺氣，散為風雨時燕山。\n80025\t為劉伯東題王母圖夀太夫人\n80026\t翩翩五鳳五雲開，客自金門侍從才。六月海東桃又熟，親隨阿母漢宮來。\n80027\t勞別子與【二首】\n80028\t武林山對海門開，不枉登臨酒一杯。十載故人零落盡，有誰還為度江來。\n80029\t其二\n80030\t馬卿元自漢詞宗，天子同時歎不逢。總為故人邀貴客，故將車馬過臨卭。\n80031\t張明府見惠榴柿【二首】\n80032\t牀頭春酒百花香，醉裏誰知柿子黃。想道故人消渴久，秋來爲摘滿林霜。\n80033\t其二\n80034\t誰遣明珠掌上來，秋風吹籠石榴開。若非金谷園中樹，定是河陽縣裏栽。\n80035\t答右史問山中與誰把苦\n80036\t依然濁酒竹林傍，那道窮途便不狂。白眼生平君自見，可能容易入山陽。\n80037\t見火齊鐙問是右史持入梁\n80038\t火齊春鐙七采裝，誰投明月向梁王。也知照乘珠猶在，不是先容不敢張。\n80039\t山中簡許郭【二首】\n80040\t山中酒熟住山中，早晚羊何詣謝公。莫道白雲終日在，及看秋色向丹楓。\n80041\t其二\n80042\t金牛谷裏樹蒼蒼，一入千峯但夕陽。浪跡莫愁難問訊，題詩多在朗公房。
80563\t锦带赋\n80564\t彼都人士，上國少年，翩翩逸麗，原嘗是賢。連交紱冕，英俊之域，締好貂璫，景繆之家。三輔豪舉，五陵紛華，莫不肺腑共瀝，意氣相加。爾其冠蓋如雲，騎從如水，持觴竢盡，投袂鵲起。浮遊近縣，邁言千里，思美孟姜，在濟之湄。神招魂挑，匪我愆期，怨青春兮桃李衰，況白日兮西南馳。握君手兮淚愈滋，悵軒車兮來何遲。忽嫮目兮調笑客，復易中兮思怨移。絙洞房，羅幬張，爇蘭鐙，酌瑤漿。桑間詩，芍藥章，酡朱顔，發娭光。始容與以微動兮，體陂陁而精蕩。頩薄怒以相難兮，旋靡迤而態暢。爾乃下裝金，恣歡情，沉洄日夜，極欲所營。乍百草兮豔陽，又群芳兮素秋。胡鴈鳴兮憶故鄉，逝將返兮動離憂。防抗軔而北發，重嫣然而且畱。若乃聊城控急，邯鄲被圍，射書則紛難立觧，竊符則趙魏焉依。囘防迅赴，媚子頓違，羈棲就道，繾綣去闈。送復送兮逺山曲，行復行兮大河隈。飛雪掩野，悲風北來。血相對，灑涕銜恩。妾居齊右，君家薊門，摻子袪兮蒼玉玦，捐余佩兮贈王孫。於是願假須臾，似行未辭，何以報之，錦帶幡而方其織。下秦川之機，垂諸燕市之俠。颺纓繡於輕飆，繫陸離之長鋏。容兮遂兮，鞙鞙獵獵。於是引如霜兮並刀，剖五色兮紛防。摻乍若彩霞初斷，倚若木又如虹霓中絶。垂碧濤防兮，鳯凰羽翼兮乖傷。令黃河兮如此帶，置懐袖兮天地長。女如束素，郎亦青衿，雖縷思之乍分，庶離緒之可尋。羌良防兮終合，將永結兮同心。於是紆領徘徊，引踵遷延，痛一逝而異鄉，恐芳華之坐捐。驅征輪兮不顧，望行塵兮霑巾。塵漠漠而無見，別脈脈以方新。居人閨掩，逰子馬嘶，夢遙遙以空逐，形怳怳以長暌。撫此物兮凖疇昔，欲徃從之誰爲擕。\n80565\t颂\n80566\t天中書院碑頌\n80567\t重修天中書院成，太守呉興徐君以其圖屬余曰：「此先太守盧龍廖君自顯所建也。在郡城北汝水上，天中山之陽。三十年來，業已廢矣。余至郡，蓋郡長老搢紳先生復爲請曰：『安得中國而授弟子室乎？』頃之，乃購得院後地三畆許，爲舍處諸生髙第者，凡百間。其前爲天中閣三間，講堂五間，漆雕氏祠五間，蓍臺一，表堂一，因署爲天中書院云。據髙陵呂君柟所記，先諸生髙第者舍才十有五間，蔵書閣三間在講堂後，即以祀漆雕開其中，無今祠。茲于廖君舊貫，豈啻什九哉？余惟中和應乎天地，神明麗乎蓍，聖澤衍乎大儒。文王以幽賛演易，周公以測景經野，孔子以定禮達材，三才之業具是矣。先尚書槀城張公守汝寕時，即嘗檄諸生集上蔡，雖一時科目號得二十餘人，然郡太守安能時時出行縣視諸生？豈若集郡治便矣。即郡治又不得時時視諸生，何然則使有以誦法無窮時者，師素立耳。蓋仲尼遷于蔡者三嵗，而於是邦也，才得弟子三人，亦六藝微辭，道統大業，其人如此之難也。乃漆雕氏卒以傳禮爲道，爲恭儉荘敬之儒，至今稱焉。至家語序列曹卹、秦開之徒，亦聞于世，乃獨使開也仕，何哉？苟斯未信，又何說乎？余悲孔子之意，去魯十有四年，旣不得一仕世主，得漆雕氏効大業無窮時，何不說乎？由此觀之，漆雕氏所信在此不在彼，明矣。漆雕氏之議曰：『不色撓，不目逃，行曲則違于臧獲，行直則怒于諸侯。』雖世主以爲亷，即所事若夫子者，不得一仕于世主矣，則有傳禮爲道，裁吾黨小子耳。是漆雕氏之敎也。使郡諸生安于習是，著于常尊，日相告曰：『是大聖所說，先大儒也。』是郡太守之敎也。凡言學而期于仕者，無以處不必仕而困于其必仕者也。不信孰大焉？明興起家諸生間，信陽、固始二子其顯矣。即不仕，何以自見乎？何以爲善學漆雕氏也？余嘉徐君之意如此。余惟太史公獨蔡有世家，言江、黃、沈、息之屬微甚，不數矣。及觀呉公治行，桓次公經術，與孔融遺陳長文書，汝南何多君子也。至世俗所號八使、三君、八俊、五處士，汝南君子必與焉。況所稱郡六孝亷、決曹掾、家五子與四世五公者乎？豈皆所謂得夫子而名益彰，如漆雕氏者？何後之君子湮沒而不稱，非附青雲之士，烏能施于後世哉？徐君名中行，字子與，先守汀州時，治行天下第一，能爲漢魏文辭，不具列云。乃爲頌，頌曰：『皇帝御宇，爰理人倫，永錫厥極，攬觀萬邦。方伯分職，祗承功德，攝提之野，其維豫州，九土攸式。倬彼守臣，乃蒞汝南，庶士咸饬。旣修泮宮，宣逹上意，漸于淮服，屬邑向風，蹌蹌濟濟，譽髦允殖。我斯用集，以校六藝，莫不如畫。爰始授室，卜郡一隅，百堵是辟。天作髙山，實維地中，樹之表儀。我侯至止，望形景附，朋友攸宜。敎之誨之，載色載笑，是瞻是依。有臺矗矗，是生神物，防防以推。素甲縞身，浮防雲氣，幽賛匪違。豈弟君子，赫赫治行，爲蓍爲。八儒旣立，本支仲尼，迄用有成。于漆雕氏，其先蔡產，祀事孔明。肇維道統，克開厥後，不愆厥程。維此庶士，尚其夙夜，保厥令名。信而後仕，釋斯在斯，爲國之楨。敢告守臣，有造無斁，佐王寵靈。于嗟樂石，永矢弗刋，以著紀經。』\n80568\t序\n80569\t青州府志序\n80570\t夫志也者，志也。方志是事而已，欲善之以有所取義，作者之志也。青州爲郡，其事則詩書周禮春秋國語史記管晏諸書，君子得以識其大者。其取義則所謂有能紹明世，繼春秋，本詩書禮樂之際，意在斯乎。爽鳩氏邈矣，先王疆理天下，尚父方就國而萊人爭營丘。罷侯置守，分領並隷，不常所治，何以按籍如指諸掌。作二十有二圖與沿革表，爰始賜履，自天子命田和靖立，挾濁澤之遇，漢諸王子廢絶半之，迄今親賢隱惟藩屏，有司庶長更至迭謝，與髙國世卿異矣。鄉舉里選，明經射防之制興焉。作封建職官選舉表。熒惑守虛，釋寃振老，龍鬬馬山之陽，乃詭天是使，比論行事，不逺明威。作星野災祥志。海岱維青州，鎮曰沂山，淄渑流惡，安得決瓁洛之水，汁肥自穢而放於琅琊。比先王觀太公，報政禮從其俗，寛緩濶達，繇之平易中具五民，而地重難動揺。六十牧豕，固陋性成，方願罷西南夷，不置滄海郡，安得布被爲而曰齊人多詐也。今自見採金煮海之徒，不可動揺，不知我無以制其命，乃惟其俗之罪。作山川風俗志。雞鳴犬吠，轂擊肩摩，然陰雍長城暨池龍夏二分之一，非穀所生，克服其政，亦旣富强。絲蠶於燕，牧馬於魯，南多山谷，登降之萌，上防輪軸，下采杼栗，其餘鹽絺海物維錯，戶登則田治，賦平則産息，三者相成，以官山海，即升葵丘，壯冠裳之防，入石室，探文字之原，賢者亦有此樂矣。作戶口田賦物産古蹟志。著定而官，君子所由以基命寕一而出政治之位，中國授室，群萃州處，以就閑燕，言必敬義，有社稷焉。祝史薦信，堯之五吏，安用鯢脯靈山河伯無所爲禱。作官署學校祀典志。昔稱節制技擊，爲之不敎而戰，安謂怯於衆鬭。郤流賊數萬騎，亦由人自爲戰，議者謂顔神可城而不可規爲縣，蓋以官具則民匱而險不爲用。穆陵之勝，是稱四塞，閔以稱兵，足備它盜，桓爲防士，奉之車馬，國家一統，承流載道，察民疾苦，使者相望，疲於奔命，置郵如線。作兵防城池關梁驛傳志。掩胔寒塗，振莩懐里，愴焉示睦，龍夏以北至於海，莊門山之祠，奚用牢防爲哉。觀孟嘗君之然於雍門周，斯逼城而葬者未爲失之，逢於何梱心路寢，五丈夫見夢，梧邱蓋已慘於堙微，發掘之患矣。齊魏之季，實崇佛老，有屹其棲，伺我失道。作鄉社陵墓寺觀志。嬰之知景公不能用仲尼，猶仲尼之知嬰不能使景公用以尼谿，天沮不遇，非人維諸侯享國，從治以長大哉。制辭寵靈，篤敘九合一匡，不可繼矣。自餘取節槩於吏體，士生其間，卓稱逹材，左司馬伯公，中大夫王邑，富强之佐，蓋姑置焉，而況崇弟蔣弟丁惠之功。作聖賢封建名臣宦績人物傳。相勸以趨義，忠臣所難，有激而累親，孝子之過。自公冶長受業，身通田轅伏鄭，代爲大儒，源本六經，家傳人授，終始大聖之篇，號爲閎大。主父嚴安上書言事，感動人主，穰苴孫武，至今言兵法者宗焉。鍾離業陽，助王息養，程本寄食海濵，泯子午載書三百。作忠義孝友儒林文學武功隱逸僑寓傳。俠無義則豪輕季次，故齊人而後之言俠者置之。狐咺子狄，氣足鼓衆，士有私伍同袍之役，乃過謂之隱憂，務摧剪其豪，卒然按借，無怪其恫疑引避也。作卓行傳。治不越閫，有脫珥之後，亦有雞鳴之夫人，北宮嬰兒何爲不朝，大國問焉，守數精明，倉公可謂近之矣。郎生望氣，能亦各有所長，氣同跡異，各以其極，聖哲之變，仙釋間出。作列女方技仙釋傳。均之進徳，勸一懲二，城陽大夫自取杜滅，梁丘栢騫過而能悛，是從末減，崔慶之惡，失之履霜。作外傳。倉頡篇起自上世，金匱蔵於王府，惜韶樂無章，不得其亂，羽翼經術，具列傳義，君子有道，懸之閭，食魚乗馬，紀有丹書，無捄於亡。文學天性，後之作者，彬彬乎幽以明爲形，怪以常爲體，精氣相挾，假合爲物，情則然耳。君子存之，作藝文遺文雜誌，凡一十有八巻，爲目四十有三，備矣。善是之具於人事，蓋獨詳焉。後之覽者，神而明之，此秦杜二公之志郡，諸君子賢士大夫之相與以有成者也。有能紹明世，繼春秋，本詩書禮樂之際，意在斯乎。是爲序。\n80571\t廣陵十先生傳序\n80572\t人才之生雖地氣使然哉，曷嘗不由應運而興者乎？應運而興，則地氣與防人才相感以勸其成，相感以勸其成，然後閼之不爲沮，挫之不爲變也。我世宗肅皇帝以聖文神武治天下者且五十年，乃廣陵有先生十人，洪永之際，於斯爲盛矣。諸公之黜如臯令與王公之訊蕭敬、景伯時、趙叔鳴之忤逆瑾也，朱升之之捄顧開封與蔣子雲之諫南狩也，曽公之哅哅於遼左與桑子木之傾於骸骨之疏，宗子相之祭楊太僕也，所不罹者朱子價一人而已。奈何十人而九閏之，九挫之乎？肅皇帝懲宦者煽亂而制奸臣之命，斯運之所由起也。余徃見歐君矯矯自史才而致意乎作者，有鑒裁矣。善乎傳所謂廣陵在漢時，呉王好文辭而大山小山之作奮自淮南，彬彬哉！明興二百年，廣陵多文學之士，乃今始有宗臣云。今勿論其所得，即自諸公已力圖復古，推轂獻吉、景明輩，而伯時、子雲、叔鳴、升之亦各以聲藝翺翔李何間矣。子相後出，相勸而成者乎？翩翩孔璋之流也。世方病文學之士無吏事，登陴而守福州者誰與？永安之捷與海防二三防，豈一語不相合也？而況馬政、軍餉、綏夷、導河如儲王以下諸公所至有績者乎？故閏之不爲沮，挫之不爲變，進則謀國家，退則著文辭，自董生而授經術之業，有如十先生，廣陵得以稱文獻之邦矣。何應運而與，而河套之議卒撓於讒而不得以復國家二百年之疆圉？設令子木之奏行而嚴氏者與三尚書並罷，豈有侔主之禍也？豈廣陵地氣微不能與運防而適至是乎？傳言儲受知尹恭簡，朱納交邉庭實，二公皆余里人，叔鳴按察副使，曽公都御史，又皆在山東，子價余同年進士，而子相則傳所謂昔者吾友也。十人而得其六，是傳也，以徵文獻則足矣，其斯實録云。\n80573\t三韻類押序\n80574\t辟之車韻者歌詩之輪也失之一語遂玷成篇有所不行職此其故蓋古者字少寕假借必諧聲韻無弗雅者書不同文俚始亂雅不知古字旣已足用患不博古耳博則吾能徴之矣今之作者限於其學之所不精苟而之俚焉屈於其才之所不健掉而之險焉而雅道遂病然險可使安而俚常累雅則用之者有善不善也聊用布親串孰與風物自凄雲霞肅川漲孰與金壺啓夕淪據薛君所爲累押字不見經傳者屬俚見經傳而僻若不可單舉者屬險凡以復雅道而陰裁俚字復古之一事此其志也未可以在諸生門而易之矣\n80575\t选唐诗序\n80576\t唐無五言古詩而有其古詩陳子昂以其古詩爲古詩弗取也七言古詩唯杜子美不失初唐氣格而縱橫有之太白縱橫往往彊弩之末間雜長語英雄欺人耳至如五七言絕句實唐三百年一人蓋以不用意得之即太白亦不自知其所至而工者顧失焉五言律排律諸家槩多佳句七言律體諸家所難王維李頎頗臻其妙即子美篇什雖眾隤焉自放矣作者自苦亦惟天實生才不盡後之君子乃茲集以盡唐詩而唐詩盡於此\n80577\t比玉集序\n80578\t夫詩言志也，士有不得其志而言之者，俟知己於後也。卞和氏奚泣哉？悲夫！楚如是其大，三獻如是其數，而舉天下之器題之以石也，又何難焉？魏之田父始疑之而卒怪之，棄之惟恐其不遠乎？是猶已置之廡下，怖其明照一室耳。宋人何見而襲礫於篋？五都自饗及笑於周客，藏之益固，瞽奚別焉？即有明照一室，畜之弗利其家矣。乃曰：「姑舍汝所學而從我，則寧抵於櫝中。」詩之爲教，言之者無罪，而匹夫以賈害，則焉用此？君子服之，烏在其御不祥也？何子威懷瑾握瑜，自令放爲？乃有季朗於席上乎？詘然抱不遇之感，三復喜起之章，響中鳴球，有卷者阿，矢音特達，扼腕小雅。孟子之論離騷，累臣之誼，交含互映，異采同符，無倡不酬，有投必報，以相爲知己，以快於當年，是集之所由作也。豈其無因而至前？治德結好而冒不屬之患，以俟夫怪而棄之者，必不然矣。是集也，其瑟若者，其理勝也；其煥若者，其孚勝也。二君子固在焉，談者爲價，側而視之，有厚倍者，則精氣之致壯云爾。是相詩之道乎？\n80579\t蒲圻黃生詩集序\n80580\t余觀黃生所爲詩，其困於賢良文學，自傷不遇，而不得其說，而將以逸民遺老自解於斯世，而非其所安，而遂取裁於宗工鉅匠，以有事其間，而欲之者乎？何辭之屢遷而氣變也。拙或合之，工或離之，微不容髮，其失豈竢其著哉？故里巷之謠，非緣經術，招隱之篇，無涉玄防，義各於其所至，是詩之爲教也。魏順甫曰：「生嘗以所爲詩者屬余，歸而求之，則既已削所爲諸生時藁矣。乃十餘年，又以屬余，歸而求之，又削其藁以就今所爲詩也。」然則順甫使之有所不得，有所不安也，有所不得，有所不安，而後有以欲之，是爲詩之教也。故經術所以立雅，而動不能不趨於風；玄防所以養恬，而發不能不趨於俊。斯生之辭屢遷而氣變者邪？君子曰：「惟其有之，是以仰之。」即令生百不得，百不安，而非其所欲於順甫，而有今所爲詩乎哉？蓋自屈宋之相師友，而楚人爲詩，由來遠矣。獨異夫栖栖不遇，而徘徊以自解，以求所欲焉，是爲可以怨，而猶之楚人之聲而已。\n80581\t按察李公恩榮永慕録序\n80582\t公生十一年而太孺人卒，逾二年而贈中書君卒。卒後若干年而公舉進士，授中書舍人，改監察御史，擢今官矣。猶日儳焉如贈君太孺人者之有所欲之而未能即命也。贈君太孺人者已矣，何以猶君有所欲而未能即命也？人情十三，故父母則猶若始免於懷。雖猶若始免於懷，而視成人爲己近，精氣鼓舞，不可適以變，著於愛，斯愛著於悲，斯悲矣。襁褓而狎膝下，曰父母是常。一旦自顧苴如，顧其父母宰如，顧其榱棟几筵，宴如也。顧之終鮮兄弟，無以圖先德而語世美。顧之今不可爲而前不可知也，其事異矣。喘息之所不至而瞻依至焉，瞻依之所不至而感通至焉。以喘息則響絕，以瞻依則形絕，以感通則勢絕，其類異矣。非復襁褓而狎膝下，曰父母是常者，此精氣鼓舞而適變之始，公所由一著於悲而情不能以時遷者也。是故終日言不遺己之憂以憂父母，終日行不遺己之患以患父母，則顧而言，則顧而行矣。公往按山東河南時，優然如父母見乎其位者，思得賢也。朝而必有薦防，忾然如聞父母之聲者，思得寃也。朝而必有白狀，所罷監司太守某以下若干人，所奏逮論殺某若干人，無不踟躕躑躅，若即命於父母者。顧之諦於生也，顧之諦於生致，顧之斯生矣。是無是形而託儼然於堂上者，是不需菽水而朝夕承歡者也。夫精氣善應，一著於悲，斯悲是永慕之義矣。人情防不及見父母，可欺以非其父母，此無他，佹得之也。老而喪父母，不可奈何，廢而任之於父母，此無他，佹失之也。襁褓而狎膝下，生十三年，曰父母是常，安所不得，安所不失哉？霜露旣降，悽愴履之，非其寒之謂也。身被國恩而與有榮施，乃自顧猶苴如，顧其父母猶宰如，顧其榱棟几筵，猶宴如也。由是乃有重被國恩而若無與於榮施者，是曾參所不願於椎牛，季路有枯魚之歎也。公再秉憲異臺，同風余遠而望之，湫然清靜，知其爲七尺之孤，切而私之，言行無罹於憂患，知其著於悲而顧之致生也。其在于公，則言行成而容不知而録之，所由以名永慕者乎？是爲序。\n80583\t送右都御史周公出掌南院序\n80584\t在漢御史大夫掌副丞相九卿髙第者拜之典正法度以職相參總領百官至貴倨也國家建官分職以六卿治相事而左右都御史之設視漢御史大夫無改焉無論其大者六卿共理天下吾得以紀綱其間使斟酌元氣不至災沴陰陽愆伏之變不躬自六卿所治而實與其成功意攝於朝堂之上而郡縣吏莫能欺罔其次者即所爲侍御之率也其爲侍御固皆養抗直於憤激出論議於諫諍以耽視百寮斥逐官邪而指其佞諤諤焉權勢之所摧靡若難乎爲其上此有素重臣厭其心而後不可爲重者也豈猶以謂刀筆之吏臣執之如曩時易與哉其在南都爲猶外也日夜思入就列以近天子耿光而安其位則有不傷其左右之慮而諸侍御又以情跡防逖寡所援附輕其優惡之心據職言事無人乎王側不觀望人主則忘其忌諱或太銳意不無有害忠厚之氣和平之體此又可率以意而不可以辭者也今夫王伯安之賢於祖宗以來可不謂功臣哉其在濠庶人之亂與所前後撻制諸蠻夷至今威行楚廣間而社稷有其利得賜爵爲新建伯天下所謂稱於施報之務也大難方折而削奪隨之使抱不賞之懼何以勸人臣見危授命乎當是時也敦陳力大義以救之用兵科給事中犯上怒謫判太倉州者非先生乎余猶及聞朝士大夫之言先生之名得伯安而益髙至今直聲動天下也已復入爲少司冦又自言廣中事與伯安所以即工有苖時異矣象刑惟明先生蓋深念焉先生今以都御史居南都何如哉逾河而恃舟楫不若聞震而喪匕鬯何則聲所及者大而有形者可玩也聖天子方明肅紀綱而朝廷多法家拂士即有慆滛匪彛之臣欲爲不善雖能欺謾飭避幸衆人眤不識已於此然不能不畏吾議其後於彼而斂手屏氣顧忌不爲也於此不愈重邪先生蓋歴蹈閩廣治人有効其法律在司冦有餘經術文雅足以謀王體斷國論所謂身兼數器有退食自公之節稱公實之臣者也是行也聲所及者爲大哉\n80585\t送王中丞督理河道序\n80586\t今天下御史中丞自臺中出開府者無慮數十所矣。越在四境，非東事倭，即南絓越。其不事倭絓于越者，宗人大藩，仰給縣官，橫不可治。不則盜賊亡賴，依阻山澤，弄兵自喜。不則挾持左道，動搖衆心，不知所爲。此視之胡若越未亂而有其形矣。而公方且督淮揚以比四部刺史大司空水部七使者行治河，則天子璧馬寔式靈之。瀕河吏卒無伐買薪石之費，大興人徒之勞。由淮揚以北數千里漕具如故，江南數十郡之芻粟日銜艫而至也。不東事倭而南絓越，無宗人大藩仰給之擾，盜賊弄兵之憂，左道動搖不知所爲之慮。嵗滿且拱手遷去矣。無已而欲有所爲，則有餘以浸漑上潰其防，令百姓引水饗其利，不可也。使數千里多就渠用注填閼之水，漑澤鹵之地，自防水力，雖使爲沃野，猶之陸漕，不可也。使民茭牧其棄地而聴其所爲，自弛其禁，潴而不泄，則曲障川以逆水勢，雖有少府稍入，不可也。三者以利民，然且不可，公雖不拱手遷去，不能矣。余入關中，蓋聞公嘗分臬潼水上備它盜，得啇洛山巨冦黃守矩者數十人，格殺之。及見公坐計陜以西縁邉四大中丞幕府軍士事胡者，嵗數百萬，轉相餉也。是年敵大入上郡，以軍士食給亡所掠去。又及見公與右史大梁李君計宗人在朝那占種民田不爲輸租縣官者殆萬頃，議請上以其所不輸租筭如祿，使自入，因著爲籍，得田萬頃云。此以事胡越而填撫宗藩，虞盜賊不知所爲者之變，何不可者。而以公督治河，固以爲自臺中出開府者，猶之有人哉。唯是天子作新明堂而治，明年春屬受計之期，朝諸侯而圖天下之事，蓋執玉帛者萬國焉。掄材使者乗傳出西南夷，得因巴蜀吏幣物致其君長而喻以天子徳意，使下所伐材木杉柟豫章鬱結輪囷，長者竟數畆，大者蔽兕象，其液如凝膏，其理如戛石，椐椐疆疆，由瞿唐而望荆門，蕩若垂天之雲，被江流而下也。明堂工師操繩墨而南望，天子日夜思詠斯干之雅，誠下詔切責掄材使者。公豈可謂非吾所敢知。由淮揚以北數千里秋水豈多有所休息于污澤，令可導爲漕者乎。防波有晧旰而離常流者乎。隄防有潰寫不厚蓄者乎。何以令水力相積負大而不膠，使杉柟豫章猶之杭葦者乎。四部刺史司空七使者奉職行水，以爲非公不可爾。公豈能爲先尚書禮奉使馬湖時杉柟自行，公所能爲者，有河可行杉柟而已。是又非公可拱手遷去時也。\n80587\t送大叅羅公虞臣之山西序\n80588\t蓋余旣補順徳太守至則公爲大名理官矣邢魏諸郡交轍比肩有事二臺不啻兄弟蓋三年公率受署徃視順徳太守治狀未嘗不如大名太守治狀也蓋曰與其發擿中員程傷大體寜使伏于長者之誼取自致耳是時也真定大名廣平皆得公以先後之而薦書嵗下某亦卒用遷去則趙子都所歎誠令廣漢兼治二輔直差易耳不然視治順徳狀如治大名哉公由是亦以卓異聞世宗皇帝召爲大宗伯諸郎尋改諸郎大冢宰余方病免歸自三秦也又三年今大司空朱公以山東都御史遷去謂余編在四境乃度父老而辱薦書焉其後都御史若御史諸公在山東者薦書以爲常蓋數年今上改元大舉士于廷也余遂起家按察浙中蓋猶尚以朱公朱公重臣也徃視朱公然後知公實託不佞于朱公推轂自此始顧不佞治狀無聞業已自廢公在冢宰秉銓受計蓋又數年閱人徧天下凡老成之謀王斷國宿儒之昭曠逺擥循吏之竒節雅行陳力就列輩出門下方以媮妜余之治狀無聞公所習焉業已自廢得以爲解何拳拳乎舍彼取此而託以其所未效姑試爲之者乎是時也公自小宰上中大夫報績詣御史大夫府賛詣不名與御史大夫廷爭之防從令甲之舊而卒得天下稱古遺直豈其然乎輩出門下者紛然其未已而不以自媮妜乃不佞硁硁自好引病以免闔門髙枕爲智者首乎勸一諷百又豈謂賛謁不名與未嘗至偃之室類也而私之乎然而果哉末之難矣公弱冠以二戴氏禮舉進士髙第爲郡理官即長者之誼自命顧冡宰諸郎須滿遷去于九卿猶掇之耳奈何御史大夫執憲轂下乃與抗而廷爭必欲得請以犯其所必怙而不復恤成寵凡有以自見焉不敢猗違自謾也由太常出按察旋復醖借自養持臬如長者不數月山東都御史又輙以卓異聞唯變所適豈爲介蔕內外哉逆順之際賢者難之余見公精神折衝其本彊矣發擿以理斯黯者飾避之矣即余觀之長者之誼取自致又終託焉而私之凡不失其爲故也旣余以憂免公又以山西叅政輙遷去愍然若將旦夕懈嫚而負之者公之遇余功意俱美哉因爲紀列以識不忘如此若乃山西三晉地董安于尹鐸之烈存焉公方督諸道轉餉吏實邉爲天子一方保障經術有之非二子所敢望者云
80635\t送羅處士還萬安序\n80636\t處士少時嘗試補縣官弟子員不就也居數年則以大小戴氏屬虞臣肄業及之乃虞臣婉婉日抱經受膝下雖丱然不出家塾中即已知名廬陵諸生間郡大夫若萬安令聞虞臣秀才召署門下與論所以爲文辭無不各如其口出虞臣之從郡大夫若萬安令防危行如長者處士心異虞臣之爲人而視虞臣學則愈益勸不復事家人生產矣邑中少年竊相與非處士已則一切不事生產奈何託於不可知之子以釣竒乎一日不効遂失常業彼實有家而不知愛何有於我處士曰亦欲士之子恆爲士以是爲可知爾不知富貴也且爾不見邑中豪家少年不可以侍君子惟其學術少也而能走百役奉公法能不逋郡大夫若令之共稅而不以出諸門下非譽髦也明年虞臣與計吏偕詣京師癸丑射防甲科則處士之郡中視虞臣所以爲理狀日于于爾未嘗一語及行事浹旬趣歸虞臣固請所以爲理狀則處士曰稱法必及朝廷議獄必及典章爲理則是也然而一人握之十人披之汝尚惡之執乎虞臣曰百金示孩提之童而不得易其摶黍猶之和氏之璧示賢者而不得易其不受之名非以其知彌精其持彌固矣乎大人豈猶以此病臣也蓋處士家居復不能容人過失即雖暱子弟有不直未嘗不靣折之亡問族防近以宿罅若卒搆怨必令處士居間是非曲聴處士始有不便處士者乆之各厭其意曰即令詣吏對何以異此故萬安俗雖稱健訟而羅氏宗人鮮有自相逮於縣庭者處士所謂施於有政哉其斯有味乎虞臣之爲理也\n80637\t贈珍羞署正張君序\n80638\t余嘗造防稽諸大績與言脈家學就理劑稱良焉顧又察其非重糈食技術之人暇問之則曰君豈以大績於署府中日辦膳若羞諸物事防羮飲皆若有所時適悟攝性之義君子恆放焉以達之石液遂多所濟於病者爲有取爾哉顧吾所同署者張君則謂大績曰昔邦輔侍我中丞兄於淮泗間見其急國餉而食不重味嘗疑割烹之言非也向邦輔與君掌醢時雖不即膾炙衆意而不厭乆要則君所三折肱於國中也大績曰周官膳夫掌王之膳羞以養王及後世子矣民窮而無告者君其能使各有常餼乎天子欲有問焉君亦以珍從就其室乎羞用百有二十品珍用八物矣張君豈嘗聞五十異粻六十宿肉七十貳膳八十常珍今各得其齒乎是皆不在君也聖天子方致孝鬼神菲飲食日舉之典爲羊存君雖日冪珍而進未嘗得躬覩授祭品嘗食之盛以縱觀槃盂之銘天下一人之養也其所禋祀於宗廟咸秩乎百神鏞簴萬舞紛陳備奏佩玉簮組鏘鳴翳列於堂寢之上駿奔載路祝史在庭執鬯奉璋濟濟峩峩以趣天子之左右而竢羮定以詔於位時則君必將肅牲豆豋魚臘致四海九州之美味四時之和氣使明徳之馨誠信之衷借以同升偕暢以居歆上帝而祈永命錫純嘏卒就禮樂之成賛感格幽之道也乎聘以萬國譯以四夷燕享以諸侯王公脯賜以郡工黎獻旅語以嘉賔君子以光邦家以寕胡考以樂王者得賢之心以洽蓼蕭澤及四海之恵君又無一不司存於是署也無亦恥無以自盡而愈思其職之所不及爲邪亦求若大績者達之石液使多所濟於病者而未得其所欲託邪余然後知雖處下位而人人重自棄猶盛世之教也\n80639\t贈太學生葛景宜序\n80640\t景宜在濟南時，蓋猶及與余同爲郡弟子員云。景宜嘗言與余候部刺史時，行躡履甚鮮也。蓋人自上谷來，遺之復底突出，可以承鞠。余目攝之，則若不敢不蹐。旦日且幾幾然易舄行矣。頃之以貲遊大學，比卒業者五年。余爲郎，景宜又數過署中，爲夙昔弟子員時相樂語不倦也。則稱濟南士人所頌伏授書，終棄繻李生不濫竽，豈欺我哉？即吾簦屩上國，求友博洽君子，非不多所宣翼，然不至如向躡履時怵懼其動，以防穢鎮浮，今不忘也。余謂景宜上谷之龍門人，彼所節氣相尚，不飭其行，其所謂我猶之曰：「非斯人之徒與而誰與？」則恢恢自踈爲急耳。孔子所論直諒益者矣。景宜仲父有勃貂建主之勲，王子得以有其國，景宜從旁以賛事，豈匹夫而相者乎？雖遇則然，然宦微臣謀王危事也，不已爲難哉？余徃見其門，蓋縣弧矢焉，謂之曰：「湫舉云玉金珠，山林藪澤，民並用之，聖能制議百物也。唯是有子而日伺其耳目，出聰明手足蠕動，孩提生色志意，發神智號泣，紆性慈生之膝下，玩之股掌之間，豈私心不在彼有之乎？」景宜乃稱詩曰：「自今以始，嵗其有，君子有穀詒孫子。」余爲次其事云。\n80641\t送襲懋卿序\n80642\t蓋懋卿三十始爲郡諸生五十而貢云旣爲郡諸生則從余逰余數稱毛詩大義難之無不如向也明年以諸生旣廩與許殿卿郭子坤卒業館中藝相雄長稱大師矣按察諸公開塾於署無不延生者慈谿馮公括蒼趙公蓋尤重之凡七大比無不在諸生髙等無不謂成名無疑而竟待嵗即猶若不得已而勿欲變焉者屬之可以己可以變也初生豈自計至是哉生家陽邱近薛縣常稱公孫之爲人而不直汲黯也曰故逺跡羊豕之間年六十餘以文學徴七十而爲丞相服習裘褐即令紈綺驟御有肌躁膚癢耳布被奚詐焉顧生少時左挾書右杖棰牧羊山中年二十試爲郡功曹不報繇於陽邱尉庭笞之乃卒業鄉校三十而爲郡諸生少爲薛縣獄吏尋以辠免牧豕海上年四十餘乃學春秋年六十徴爲博士以不能罷歸後五年再以文學徴詣太常生今待嵗應命實年五十有八九七大比無不在諸生髙等又馮公趙公諸按察轉相揚之終不得與計偕何以異以不能罷歸也及再徴讓謝國人國人則固推太常對防第又輙居下初亦豈自計年七十爲丞相然且封侯也史蓋皆稱曰公孫行義雖修非遇其時焉能致此位乎時則武帝方鄉文學因得以儒術對防奏擢爲第一不然帝以雄才揚防俊乂歎息嚴徐之徒報書諸侯王常召司馬相如等視草豈其於非辯論有餘習文法吏事而輒自百餘人之下以爲舉首以示在昔不能罷歸爲不知必不然矣生以毛詩稱大師大義如向何以異辯論有餘習文法吏事也獨以今天子神聖雅好儒術維賢不次千載一時視邈矣即有召問有司發防必以新政先事求備必且豫憂胡也余嘗見生爲張中丞圖上山東要害恢竒多聞業已就緒濮陽戍卒陳氏蓄異生一諸生隠然敵國即便宜爲對何不可者乃朱買臣難置朔方之便發十防謝不得一以辯論豈故不能得一於十即欲有所専奉有所願罷以此合上意耳然豈異於使匈奴還報時固亦謂君臣之遇非知無以相得也生如能令所對天子善焉千載一時而亦千載一遇若猶是太常所奏第居下其對則在我其時不在我也此生一遇彼一遇又何怍焉君臣之遇非知無以相得而知不可爲也前以一人不合罷歸而後以百人之下爲舉首其斯生所常稱公孫之爲人者哉\n80643\t李天鍾推官三御史臺嘉命序\n80644\t余不佞所守郡則天鍾爲理焉天鍾爲理且一嵗而御史臺勞書凡三下矣天鍾乃謂余視此勞書于僕何當哉御史臺乃薦人于天子又能以所欲薦若不欲薦者書相勞也今無論其大者不能揚于王庭薦諸天子即其次置之一切不問何不可者乃吾旣蹇蹇奉職而稱爲理則以而處之欲薦不薦之間使有斯未能信之心曰是終未可知其聞于天子而姑示若不得已者取之擯棄之餘而爲之辭爾吾又安能嘗其言以身舍曰易之而又負其施綴不急之譽以隂見其所未備若甚難之而因以深徳我者則某有掩耳而走爾不忍讀此勞書語也無亦與屬邑簿尉最賤嗇夫傳舍小吏同牘共命數列以勸何以異嗾而使之此豈天鍾所病哉即攀龍二年于此未嘗奉御史臺一字薦書也假令天鍾因御史臺風指爲微諸郡吏隂事而萋菲成之使得以懸法中人而亟謂愛我豈爲之乎不然則無故而自頴出以求揜衆得之則將復進以綣然相結其有不得百倍人百欺人陽爲上意在此而實瞽之于前乃從旁因以爲解而深自納約使辭色在我豈爲之乎又不然口給相御得情是喜今日効一語明日具一獄常使其迹在左右豈爲之乎是三者皆君所不爲也余蓋聞君即值御史臺防諸郡吏隂事未嘗不孫避入于人中出而及之亦猶上察下獲赧赧如暴已過者何所得之何有不得而百倍人百欺人自令危疑如此即使辭色在我豈某之利哉天鍾長者語非擬議不效也獄非服念不具也是天鍾所爲也則已處乎若親若疏若去若就之間而欲人勿以處我于欲薦不薦之間又何可得也故薦所不及而書相勞焉猶以是爲不得已云爾人于我有所不得已則其賢愈益不可測視之薦書乃在上功此余所因以重勞之也\n80645\t沈封君七十壽序\n80646\t蓋自明興開郡國縣官弟子員設科射防士多自重者云祿利之路則然哉人情自愛父所不能得之於子也封君旣受業弟子旣廩郡國且察可與計偕而次君則舉進士矣人情自愛誠有所質於中莫謂之也有則曰是猶未可知二偶三合亦各言其自致爾子何能得此於我而輒以委焉不則曰用子自託跨三命以臨郷里寕與一敝果解相殉卒業牖下自誤不恤矣故有白首呻占儳焉發憤於其子者不知精華已竭乃欲與新進少年較技角藝萬一所司有知已碩宿自負以謂不悖所聞然而其時與文則已變而載義以遷出於所聞之外者有不必守也不然則又不少自勉強一老文學終依依不忍去以爲亦自見其名成亦自見其志効然而旣已鞠如枯鰕猶日與諸生盤辟堂上修禮容出從一乳兒馬謁郡國長史朝朔望爲不素餐不知當其不及貢也屈指旣廩妄冀恩澤待嵗竢盡佹失佹復以至於今勞且險乎顧二偶三合有不必致自其身志効名成有不必託自其是封君之自重也次君蓋謂余曰自某舉進士家大人以郡國弟子受封洛陽令尋改戶部主事再封山西按察司僉事二十年於此嵗七十矣雅好奕碁未嘗與聞事也夫人情自愛亦各言其自致自見其名成與其志効雖子不假焉是矣顧士結髪受章句即欲第乎亦當如兒輩少年舉進士何至白首郡國弟子中縻既廩人豈不自致有不能得此於子者且弱冠既廩勿悖所聞足以免佹失佹復之患一老文學如運之掌即諸生經術尊我郡國長吏師儒視我職自取耳待嵗竢盡而來亦待嵗竢盡而去奈何俾諸僚友之疑我自恃屬於其子也而竊議於後爲兒輩無妄之累乎爾類恆於斯不類恆於斯豈敢哉跨三命以臨鄉里惟是朝廷欲速見爲善者之報也誠謂其才可自致願以異日慢孰甚焉無亦謂爵已崇而虛位已卑而實而鄙之乎奈何以一老文學自享而令有所不行於朝廷士固以此言自致以此言自見耶不有奕碁者乎吾二十年於此此以自致此以自見矣君子曰三命以臨鄉里則長吏之所過問而式伏臘存問者也一與聞事將鄉里讙焉朝廷等威乃從長吏而示之權又因以爲利自令輕之何用勸天下之爲人父者我斯自爲弟子時已勝其耦尹文子所謂進退取與在我者也豈獨三尺之局中蓋脫然直竒焉而所爲自重者在此然又衆意所安常理所取廢而任之七十年如一日得養心寡欲之助於進退取與之間燕趙君子凡以慷慨自挢固無以得封君之大云封君名某生二子紹代長君也南陽別駕次君山西叅議守寕武關爲封疆重臣著政聲封君因有勞號矣乃隆慶改元十月二十一日覽揆之辰爲嵗七十焉\n80647\t賀大中丞孟公生子序\n80648\t隆慶己巳，蓋大中丞孟公始舉子焉。明年，左史許殿卿至自公所，而謂余曰：「中丞公年既已六十有二矣，而始舉子，岌岌乎其危得之也。夫危得之者，防得之也。防之爲言，得不得未可知之辭也。人之爲道，厥初生民，覃族受姓，以屬於今，不絕如系。一旦自我嗒焉中止，無論宗祧之血食，社稷之委裘，即不堂不構，不播不獲，以比於作俑而題之曰三不孝，則誰不皇皇焉而防得之也？弓襡以禱祠求之，熊羆以寤寐求之，即未爲失也。雖不肖焉，不告而娶以權求之，寧脫屣爵祿以其余易焉，以幸求之，則誰不皇皇焉而防得之也？」攀龍曰：「子不可防而得，以防之而得子者，其法當自得子者也。公之於人道，蘊藉長者，里中蓋視猶石相家，即某與殿卿所習也。三十而防京師，其友親之曰：『亦既抱子矣。』即其厚，必無不載也。出宰縉雲，其百姓父母之曰：『必有貴仲而季且賢矣。』即其仁，必有後也。四十而藩屏隴右，秦人無異於越人也，曰：『不筮而商瞿之膝下繩繩矣。』五十以大中丞督部河南北，權豪斂手而百姓焉依，莫不壯之，曰：『公誠自愛，是將退食獨立，無奈趨庭者之肩摩踵接，稱詩問禮之不暇，何也？』即其威重而氣有必息也，何以得此聲於梁楚間哉？然固未有子也。此自殿卿所及見，而某所及聞於楚若越者，至今相謂公無恙邪？何爲至今未舉子也？無亦既已能御乎？不則咳而有名者防人乎？又不則將就館者防人乎？里中旦夕覘其門有弧矢也，家持羊酒往賀焉，而旋且已也。是年六十而齒髮如平生也。是自縉雲、隴右、河之南北，歷數十年，其儀不忒也。人亦誰不爲公防得之也？公乃今六十二年而始舉子，余固以謂其法當自得子者也。人之防之，益信其必至云爾，終豈謂防得之哉？唯是防之不得而怏怏，然後防而得之之爲快也。氣之所息，必賢且貴，是天之報公以答秦越、河南北若里中之所以防公者也。然後公之敦仁處厚，養威持重之德始成矣。此可以持羊酒往賀時也。」遂爲殿卿具列之如此。\n80649\t殷母太孺人序\n80650\t余年十五六時學毛氏詩於同郡張先生所與正夫同師聞母家在武定與正夫家自曽大父以來皆仕宦通家正夫先君子雖處士然其人好書習掌故郡中賢士大夫多從處士遊也太孺人歸時蓋遭家中葉處士與兄伯居無家人生產宗族來濟南者皆謂母素貴家女豈厭爲處士新婦乎母心知處士非凡人家雖貧哉即所願裘褐之人豈以富貴爲是也則悉去綺縞椎布操作而前矣孺人蓋工女事即所未嘗試孺人見之能令自手指出宗黨有以所善嘗試孺人者又無不出孺人下孺人事嫂每雞鳴起視具嫂不知也夜恆不敢先寢宗族乃相慶得新婦孺人至今視嫂子如已出也余猶及見正夫未就外傅時書尺牘皆孺人所作與之書正夫年七嵗孺人教之數日也即問處士君歴家言甲子於天地何所起後余見正夫則在同舍諸生郭君所受二戴氏禮爲余言曽大父以來家世治二戴氏禮家君不欲忘前人所爲業也正夫是嵗盧生尹生以及郭君之門蓋一年而五更師五師皆孺人爲處士君束行修閭里咸謂孟母三遷其子殷母爲子五更師云又三年所余與正夫偕計吏當如京師得見處士君及孺人又六年正夫舉進士爲今官迎孺人來京師余太安人及家人亟得見孺人太安人每從孺人家來必誦孺人家母儀數事示家人也嘗謂孺人六十有三猶尚健飲食爾母年五十餘即衰異平生且爾奉職比部何狀得似孺人子檢討君賢也余由有識見東平何治象略似正夫正夫自與余相天下士未有失也所論人狀即如其人在余目前矣\n80651\t邢母朱太恭人序\n80652\t人勿論不得其父母，即得其父母，非乆也，無以子也。太恭人之有以子也，程番公以良二千石出守程番，長官咸用命，稱共理之臣，上以賛朝廷柔逺能邇，下以和椎結侏離之俗，以息息綏祉，植本立慈，孰使太恭人有今日者，非程番公乎？太恭人之有以子也，且二十年也。勿論不得於所爲舅姑，即得於所舅姑，非乆也，無以婦也。太恭人之有以婦也，鞏昌公爲郡理官，治隴以西獄，治也。按部使者檄而治河以西之獄，逖矣。胡雜治之，治也。所嘗平反，至生祠諸郡中，比於馮野王之爲人，肅肅在堂，雍雍在閫，作邦作對，以迓程番公無違之命，以正抱哺並倨之風，孰使太恭人有今日者，非鞏昌公乎？勿論不得於其君子，即得於其君子，非乆也，無以爲家也。太恭人之有以爲家也，則贈中丞公者，業已遊諸國子中矣。太恭人則曰：「君弱冠，握手天下士，非慷慨慕義以託於長者，斯士必以齒易之。士以齒易之，斯三損日至，三損日至，終無成名矣。」旣年，公蓋儼然若出於世家公卿之胄也，褎然又若在偕計中，不得於宗伯之薦列也，而士無敢以齒易之矣。外有伐木和平之友，斯內有雞鳴靜好之婦，刑於寡妻，庇其伉儷，孰使太恭人有今日者，非贈中丞公乎？太恭人之有以婦與有以爲家也，且二十年也。可以無得於其父母若所爲舅姑與所爲家也，不可以無得於其子，即得於其子，非乆無以母也。太恭人之有以母也，中丞公之爲諸生，則謂之曰：「何以異爾父之爲國子，慷慨慕義以託於長者，士不得以齒易之也。」及以進士爲真定尹，又謂之曰：「何以異爾外王父爲程番哉？裁守就令，裁夷就華，以我自視，以爾視民，無不得也。」以真定尹爲御史，又謂之曰：「父母之不得，則師法之；師法之不得，則彈壓之。過此攘臂而仍之，不可知已。」公旣爲御史，按部畿內，庚戌之役，即斥堠無不至，芻粟無不具也。以御史爲廷尉，又謂之曰：「何以異爾王父爲鞏昌理時，郡理官所爲當御史臺當也，御史臺所爲當廷尉當也。」公在廷尉，無論丞卿，凡蒞二都，文無害矣。今之中丞，以督部刺史在外爲臺主者，不下數十人，其內領御史，受公卿章奏，以貳大夫者，才一二人耳，終不遺力而譲位矣。公三年於此，即天子威重之臣也。太恭人不知也，所知者，中丞公爲諸生，無以異於贈君之防國子中；爲真定，無以異於外王父之爲程番守；爲御史廷尉，無以異於王父之爲鞏昌理官時耳。士無廢業，雖勞而善心生焉，邑不以爲令，母得以爲子乎？即使御史廷尉不當太恭人意，恐不能爲中丞公畢正臘也。又孰使太恭人有今日者，非中丞公乎？太恭人之得其子以母也，又且四十年也。二十年程番之子，又二十年鞏昌之婦，而贈中丞之妻，又四十年中丞之母，太恭人八十年於此。其在鞏昌公家，無以異程番公家；其視中丞公，無以異贈中丞公，故其於八十猶掇之也。然而不得於其父母舅姑若其君子與子，而不可不得於今日也。聖天子四十年於此矣。勿論太恭人免於葛藟仳離之難，即使中丞公值更張之運，急絶無施，又不則在忌諱之朝，膏澤不下，又不則處滋彰之世，好生未洽，何以一令長擢御史，遷廷尉，以及中丞，無患也。向使中丞公有一日之患，以爲太恭人憂，其以八十年於此者，何可知哉？聖天子四十年於此，即太恭人八十年於此。堯舜在位，民不夭札，是余所謂不得於父母舅姑若其君子與子，而不可不得於今日者也。母家在昌邑，邑令陳希南氏爲余言母如此。程番公名璡，鞏昌公名瓘，贈中丞公名時舉，中丞名尚簡，因以見昌邑多君子矣。\n80653\t大方伯亢公太夫人序\n80654\t公既用山東右方伯遷筦蜀中左轄行矣，則貽余書曰：「不佞奉太夫人叨役大邦，逾年於此。今奈何重以遺體爲萬里行，度卭郲九折阪，王陽所畏道也。曩不佞在著作之庭，幸得備侍從，屬歲八月，聖天子景命，每從交防間，伏見宰相以下百官及郡國吏鼓舞呼萬嵗，聲殷朝廷，未嘗不私心快焉。太夫人生幸在景命之月，即不佞亦每從庭致太官酒脯，歸率諸弟妻子若諸孫稱觴爲夀，數得以承上余歡，以效太夫人前。今且安知無階朝廷，隨牒在逺，徒有意乎？彼一時也。蓋公既在著作之庭數年矣，家本平陽，防族有以外戚在藩王府者，風公不宜備宿衛，公欲自言於上，頃之乃奉璽書出按河南諸部學校事，尋以叅政遷陜西按察使，陞山東云。余未習太夫人爲母狀，聞以効於太夫人者，固知太夫人方公之奉璽書按察河南也，以請諸太夫人曰：『不肖某雅意在本朝，今且已矣。襁褓奉太夫人訓，而幸得備侍從，從宰相後，日優游文章，稱近臣，一旦出爲吏，故當奏記上謁中丞臺若御史臺責苛禮，或性難繆恭，則見以爲有負不遜，先下檄侮其辭以嘗之，不報則又從旁督過諸掾史以摩切我。今且已矣，與其得罪以爲太夫人憂。』太夫人曰：『置之，何官不可爲？自言無益也。身自侍從而出，不能吏，安用文章爲？今且已矣。有如制詔河南按察副使某厭承明之廬，勞侍從之事，間者濶焉，乆不聞問，爾豈猶敢具以出居於鄭對邪？春秋之義，臣事君猶子事父母，安得謂爲老婦憂？吾既已飭諸椽史以璽書行事，臺中何自督過之也？』公遂之河南，歷今官，暫詣平陽，又屬嵗八月，稱觴爲夀太夫人前。公又將顧復不能去，承間以請曰：『以今視著作時，承聖天子余歡，稱觴爲夀，則太夫人七十有竒矣。隨牒蜀中，孰與河南孔邇父母？方伯於外臣，即位已極，則人將易之；即不易，吾又安能乆溷於錢谷爲也？不將將謂我何？』太夫人亦將必曰：『爾起家徒歩，積十餘年爲唐虞四岳之臣，受國厚恩，即徃居部，懐來徼外蠻夷，使歸附朝廷，威信萬一報上，何不可者？王尊爲忠臣，何以異王陽爲孝子？乗傳之官，何畏九折阪而道惡爲解？且吾恃粥食飲，幸無衰，方賴鍾釜之餘自持養，即七十何憂焉？方伯重臣，視內三公，誠不失職，禆益稱是。若乃纎介小嫌，末莭自予，硁硁無通儒之見，吾何知之哉？吾聞有易人無易官，溷之而愈辦者，才也。幸得不次，復望帷幄，何可以在逺之故，示有離寢門之心？』太夫人言未畢，而公叱馭行矣。即有爲中和樂職宣布詩，對揚天子盛徳事，以効威信，懐來蠻夷，而蜀中安矣。孰不謂太夫人流澤逺乎？母之愛子在逺，非弗思也，然思爲之計，則祭祀必祝之曰：『必使長守位也。』然則公必勿曰：『今且已矣。』而顧復不行，如出按察河南時，以此効於太夫人前耳。余惟公所論中丞臺責苛禮，常見以爲有負不遜，嘗侮摩切，非妄語也。余徃奉璽書按察陜以西諸部學校時，躬遘此事矣。然余固陋，輒自投劾去，公以能奉太夫人訓，所至見重，終不累此，徒臆及之。又云：『方伯外臣已極，無乆溷錢谷爲，人情或有之。至有易人無易官，溷之而愈辦者，才也。母之教爲得其大者云。』\n80655\t許母張太孺人序\n80656\t余弱冠時，吾黨士蓋多從殿卿防矣。則殿卿乃三顧余廬中，信宿與言天下事，握手不置也。吾黨士至相謂曰：「乆不見殿卿，何至與李生友哉？李生狂士也。」人皆以余爲狂生，蓋殿卿謂余非狂生云。余與殿卿讀書負郭窮巷，不能視家生產，落落羈身鄉校內，占畢業爲之俊傑，相命以好古，多所博外家之語，慕左氏、司馬子長文辭，與世枘鑿不相入。日月省試有司，伎不能稱旣廩，室家嗷嗷，視一弟子員如匏矣。余復每過殿卿，即縱酒談笑，上嘉版築屠釣之遇，下及射鉤贖驂之役，苟富貴，無相忘也。仰屋竊嘆，重悲昔人盛年功名，扼腕之間，無不志在千里，計未使吾黨士知也。太孺人從旁觀之，乃亟爲殿卿言：「向從兒防者，無豪易髙也。此人亦孤貧泥淖中，意若飏去，才乃大常兒，忽之勿失此人哉。彼不知李生，奚爲知若也？」殿卿亦言：「陸沈於俗，使無皭皭之行，遘防崛起，澤大流施，而人莫知我所爲。生不及兒明精淵識，矯矯逸氣，巍如防山，不可動；浩如百川，不可御。兒不及生也。」太孺人終嵗寡居，日夜竢一子有建立時，儼無愉色，即從防士數來。殿卿又徃徃輟牘迎之，終日不得下帷誦。太孺人始猶對客詳爲呵責殿卿者，乆之，從防士復不謝絶。太孺人則扃鑰持門戶，盛氣厲辭，鞅鞅去諸子矣。以故殿卿無擇交，向令窮困時有所失私暱，乃今何能不憊精神，降體貌以事未嘗知己者，對坐以目，無可與語，彼我扞蔽，動及賄食，田舍瑣尾鄙倍盈耳，黽勉答問，一言不相應，即忸怩作塵狀以恫衷，疑我稍厭，復謂無故人情，引衣起走，惡聲載路，是不以憂太孺人乎？余徃過殿卿，則鞅鞅去者瞰余，又相謂太孺人顧奈何內狂生也。余尚記憶殿卿自肥子來，持進不滿千錢，太孺人命給余夜讀，值膏數升遺之，余至今耿耿東壁餘光，念哀王孫而進食，意無已時。又殿卿於我，無論沬濕相呴濡，即上書張中丞府中，相推第身自賤士，乃手援我。殿卿豈自知後時乃至今也？太孺人雖年八十乎，然殿卿已著國士名，大錫母矣。即有憂生之嗟，懼不先鼎食爾。太孺人於余有知興之感，在殿卿顧乆下人哉？時又何可爲也？余猶及復兒孩提時，薛家婦抱子矣，襁褓相借，太孺人撫育三世而處其慈，又皆秀發孺慕，恍人志意，斯稱吉祥善事乎？\n80657\t劉母茹太孺人序\n80658\t余觀茹太孺人之行，既有母德，亦有母材云。方學正公歸自鄭州，營故田廬而老也。疆埸淆亂，筦鑰竊發，則公之兄弟若兄弟之子，前已舉而質之債家矣。蓋孺人勸贖焉，而公之兄弟若兄弟之子未已也。稱貸以爲辭，公乃傾槖中裝，量多寡分給之，而不以無爲解。蓋孺人勸復焉，而公之兄弟若兄弟之子未已也。則由是忌郎中君，而慮其後之反圖，風以相恐，公又爲之折券，如未嘗有施者。蓋孺人勸置焉，郎中君防不知也。久之，郎中君登第，既爲理河南郡，孺人更以田廬命郎中君計屬，防數爲分多寡，以授公之兄弟若兄弟之子也。曰：「是先君子之義也。先君子雖長者，然一儒吏，束脩之餘，嗛嗛槖中裝耳。方歸自鄭州，及故田廬，耒耜不得加，埽除不得致，實自強意。乃吾謂先君子於時，寧能以田廬之鄭州耕且講邪？不猶愈於污萊？然亦謂贖可以已諸兄弟若兄弟之子，又稱貸以爲辭，又誰不曰殆不可復者？即吾念之，是將曰吾徒爲伯也者守田廬，力不足質之名爲惠也。今誰窺其槖中束脩之餘，豈負之哉？誠以若藐焉之孤，將不利於小子，苟挾是心而已。吾蓋重勸先君子，又顧與前失之卒復之者，所以使彼輩謂若爲不可知，安之勿輒有它腸故也。若既已有自立之形，彼輩誠慮其後之反圖田廬，長物何可以賈子孫憂，而空文市禍以爲報怨左右，又勸先君子一切置之，不欲一依一違，使彼有不慨然之憾。即意雖未厭，而屈諸其厚矣。今若且之郡，先君子田廬，使猶是儼然在也，以著不侵而抒夙憤，何不可者？即諸兄弟若兄弟之子，必相謂曰：『昔伯也者，以其藐焉之孤，不愛其田廬，稱貸復之，而又爲折券曲相防，我後之反圖無日乎？』則若何樂乎有此聲於諸兄弟若兄弟之子？唯是更爲授之，則彼必將曰：『均之官也，田廬自遺宗族，是常耳。凡以示先君子不言自贖稱貸以復之義，豈不美哉？』即吾命若葬從母路，匍匐櫑梩，雖一婦人，必相收之，豈亦後有反圖？凡以成先君子之志者，不可有所不至也。」是孺人之行也。君子曰：「今之所謂母，得以義相勸，因其子以成其夫，大矣。婦人之性，視田廬槖中，獨其子所有耳，誰爲兄弟若兄弟之子乎？孺人倚其田廬於懷中，三勸大義，族黨是常，不間於言，無得而跡焉，一何衛子之周也。在爲理時，河南太守柱爲王所持，郎中君身處危疑，事卒以白，不失其職，孺人之教遠哉。」此余所謂材母云。母既封太孺人，以改元七十歲，余爲鄭君廉夫，爲郎中君具列如此。郎中君名宗岱，字伯東，嘉靖己未進士。
80592\t送大司空朱公新河成應召還朝序\n80593\t先是，河塞新集而南流以阻，再塞厐家屯而全河北徙矣。運道無所出，縣官仰東南粟，嵗數百萬，不得從漕上，蓋中外洶洶焉。是時，公方從少冡宰遷大司冦之南都也，先帝輒為止之，改守令官屬，使治河矣。公至行河，則奏言新河事，而明年新河成。南陽至留城百四十里，入舊河至境山五十里，而運道復出，江南粟數百萬更得從漕上。亡何，有為上言治三河口亡狀者，疑不與公新河也，以為河所從來，建瓴萬里，並挾百川，湍悍欲暴泄之甚，秦溝一川兼受數河之任，恐不溢而北，則溢而東耳。長隄一潰，運道沙淤，不饜不止，抵極而反，西南泛沛，與魚臺苦為壑，無已時。幸故道滅未乆，可求，又其處易浚，不如從上原開支河，於以分流殺水力，助大河泄暴水，備非常，佐舊河便。新河三難不可為也。公旣得議，以水之利害，河誠欲暴泄之甚，然使不直境山而北出，將一聴沙淤所為，即出自徐州南，而二洪又且生慶忌。今幸出秦溝，秦溝適直境山南五里，則是國家於河不治而已，得其大唯是為務，他可次第舉者。秦溝雖兼受數河之任，猶為束隘之而益其疾也。河流疾則能自刮除，束隘之則後推前以致於二洪，勢不逾淮放海而不已，暴泄何患焉。夏秋水猥盛，雖時潰而東北，沙淤洊落，泛淺力微，視其自索，抵極而反，亦在新河西隄外，昭陽湖受之以休息。若所謂勿與水爭者，獨何言為壑。今所欲開支河，在新集至兩河口，無論漫無河形者凡二百五十餘里，須創作深廣若干丈，即有河形如郭貫樓至龍溝，滅未乆稱易浚，又盡沙淤，先臣有言，撮沙如聚米，挑淤如畫脂，河之所舍，寕能強之，即求得故道，又何以異未復之前，而移魚沛之害還蕭砀也。兩河皆赤子，奈何傷昬墊之懐，地出水上，雖隆之天，力可從施，誰能築虛倡予和女，而欲自託於水也。無已則橫隄抵之，使舍曠而就隘，以迫阸其性，不可矣。且安得數十里成堤，舉以置其間，由華而東而入秦溝，而河自道也。以觀水勢，跳出沙土，欲居之乆矣，不如因之以合經義，治水有決河深川而無隄防壅塞之文，俾得並力下流，以事秦溝，而増卑倍薄，兼事西隄，重為魚沛之防。如是則上不傷天子昬墊之懐，而江南粟常得從新河漕上矣。及上報可，而西隄亦成。是役也，因高為深，黃流辟之，污渠交委，而本水自足，其著者在新河。某曰：國家運道業以與河相直矣，河獨非水哉，善用河者因而利之耳。出秦溝直境山以致於二洪，逾淮放海，豈一日乎，而忘東南。秦溝旣導，濁河數倍，下流已濶，無復壅理，即溢而東北，湖休息之，束以長隄，新河自足，是為不治而已，得其大計定焉，而他可次第舉者，因而利之之道也，豈其智焉。匪天作之圖，而必欲復國家二百年之運道，業以與河相直，而幸必爭之利，以嘗不可並行之害，貽非嘗憂，必不然矣。河入秦溝者什九，而馬家橋西隄復成，均之引水出小浮橋，而秦溝去橋止三十餘里，運道已便，斯厐家屯所不必開。先是，開新河自南陽至畱城，道又徑易，漕度可省十日，上介有河形，土不疏惡，勢又可因為，沙薛兩河力又可陂澤之而効節宣。大臣之於國家，見謂利害，私竊念之，猶曰天作之漕，不然奉詔使行河，費不訾，作亡益而無尺寸功，偷得不憚勞任事之名，且為新河中廢地，以徼人主見謂識微慮逺，備非常者，而苟無後咎，余責雖踵興大役，復故道何不可者。然而國家大命，利害懸絶，大臣舉事，當為後法。善乎開新河不盡棄舊河，引安流不盡排黃流之為言乎，所謂善用河者因而利之之道也，豈嫌固自持議，與眾破壊，深論便宜，相難極也。苟得其大，彊直自用，安所恤哉。今且入見，上言水之利害，與所以治河狀，報敬承之績，以賛乂安圖永賴，勿但曰先帝式靈之而已。是役也，拊綏貞作，有若都御史姜公臨，饬藝略，有若監察御史羅公，共濟底平，而與議利害，天子所嘗報可者，乃命某以備論之如此云。\n80594\t送中丞陳公撫填河西序\n80595\t中丞中河西四部而立幕府治張掖焉東起武威而西出敦煌玉門關數千里北邉匈奴西控諸畨而南制湟中羌非若他中丞得一意備胡者矣今年春匈奴出武威度河入冦隴西郡逾湟水擊諸羌掠申沖豪二部人畜去尋復牧西江上與諸羌爭水草之利欲候便擊之何可乆哉自漢表河曲而列四郡斷匈奴右臂令隔絶與羌通路今湟中羌羈縻內屬顧又且患苦胡而至占牧西海上出入其國旁不去則諸羌何以賴我而以為中丞威重也日哈宻諸畨數萬又稱兵欲窺敦煌酒泉間假令國家怒而追哈宻已事徃正其罪一旦開關延諸畨名王貴人使前受言則有若匈奴在青海上為內應又何以待之中丞自在西曹時望見虜都城下扼腕朝廷無禽敵之士請上大閱六師不報余旣已壯之也屬且督四道守臣使分護河西一太僕治外廏之政得以幕府西制殊域即令驅其軍吏發四郡騎士為天子揚推亡固存之威剌土魯畨之三禠哈宻者傳首詣北闕下而勒功昆山之仄豈為難哉今天下厭亂朝廷方滅倭而後朝食敵又頻年出雲中上谷公卿議畱上郡朔方入衞兵使者又出上郡朔方間幕它敢戰之士而市西北駿馬郡國二千石各上補邉狀與計對中丞即欲事萬里外吾恐國家與公卿議大防非凡所見事必不從必且以爲無故勤四郡兵生釁外國即詔書問中丞甚苦暴露獨不計令徳柔逺因循舊貫與民休息孰與此也防中丞誰不樂此者中丞而得讓何以自解也然則陳子公之功沒齒不可復見矣優防河曲終更亟還而取卿相不已足以復給事中之踦哉他中丞得一意備匈奴何如中丞今得以羌備匈奴也匈奴欲與羌合者非一世矣其計常幸羌有中國之急先赴以堅其約然今觀望卑禾海上不即為冦者則猶私心不能忘恐中丞兵至而諸羌背之也中丞誠以爲羌小夷即小冦盜時殺人民其原未可卒集者釋而不問問與匈奴解仇結約者再以此擁護大豪使卒歸義我勿輕治兵湟中使匈奴得施徳于羌而羌得以負匈奴之助然後以金符之利制其命而虛其外廏豈不並制羌虜之道也羌十三種故皆有大豪保南山湟中視城郭國乆矣豈其不度而損所恃以生之利于中國以託于自疑不堅之匈奴棄妻子於他種中以與中國為難必不然矣夷狄所以易制者以其種自有豪數相攻擊勢不一耳若謂卑禾海上安得有匈奴今安得從枕席上度敵也則以責之四郡不築遮敵障者徒令障候長吏多出卒若取庸獵獸以皮毛為防罽日操量課杞採山理石爲觥自罷其力而為實効何益哉匈奴雖在西海上羌能間得其降者時時以諜來受事中丞斥所欲至伏所必入使敵以謀泄自失而與國為累則羌為之障矣此謂以羌備匈奴者也\n80596\t送王元美序\n80597\t以余觀於文章國朝作者無慮數十家稱於世即北地李獻吉輩其人也視古修辭寕失諸理今之文章如晉江毘陵二三君子豈不亦家傳戶誦而持論太過動傷氣格憚於修辭理勝相掩彼豈以左邱明所載為皆侏離之語而司馬遷敘事不近人情乎故同一意一事而結撰迥殊者才有所至不至也後生學士乃唯眾耳是寄至不能自發一識浮沈藝苑真偽相含遂令古之作者謂千載無知己此何異塗之群瞽取道一夫則相與拍肩隨之纍纍載路稱踣則皆蹻足不下稱污邪則皆曳踵不進而雖有歩趨終不自施者乎語曰何知仁義已向其利者為有徳世之儒者苟治牘成一說不憚儕俗比之俚言而布在方防者耳復以易曉忘其鄙倍取合流俗相沿竊譽不自知其非及見能為左氏司馬文者則又猥以不便於時制徒敝精神何乃有此不可讀之語且安所用之又二三君子家傳戶誦則一人又何難焉誠使元美與二三君子者比名量譽誠不能以一人一旦遽奪其終身之見而輒勝天下風靡之士文章之道童習白紛乃欲一朝使舍所學而從我日暮途逺且彼奚肯苦其心志於不可必致者乎夜蟲傳火不疑於日非虛語也先是濮陽李先芳亟爲元美道余及元美見余時則稠人廣坐之中而已心知其爲余稍益近之即曰文章經國大業不朽盛事今之作者論不與李獻吉輩者知其無能爲已且余結髪而屬辭比事今乃得一當生僕願居前先揭旗鼓必得所欲與左氏司馬千載而比肩生豈有意哉蓋五年於此少年多時時言余元美不問也曰世貞奈何乃從諸賢大夫知李生乎自是之後少年乃顧愈益知余齊魯之間其於文學雖天性然秦漢以來素業散失即關洛諸世家亦皆漸由培植竢諸王者故五百年一名世出猶爲多也呉越尠兵火詩書蔵於闤闠即後生學士無不操染竽濫不可區別超乗而上是為難爾故能為獻吉輩者乃能不為獻吉輩者乎\n80598\t贈王元美按察青州諸郡序\n80599\t元美所爲守尚書郎九歲當遷者再輒報罷則貴人側目矣亡何稱治獄使者北察燕趙諸郡居十月而竣事且入致命於天子乃遷按察副使奉璽書治青州部兵事焉攀龍曰青州故四塞國也今其民豈猶無不吹竽鼓瑟鬭雞走犬六博蹋鞠者乎臨淄之途豈猶無不車轂擊人肩摩連袵成幃舉袂成幕者乎有之然利不在上也管夷吾用齊而罷士無伍與其爲善於鄉也不如爲善於家匹夫有不善可得而誅也斯御戎翟衛中夏成九合一匡之功而諸侯皆得以鞭棰使矣今其民見以爲無不吹竽鼓瑟鬭雞走犬六博蹋鞠相樂也然暴子弟亡賴少年爾不採金於山即煮鹽於海矣輕扞厲禁恣睢辟倪往往內交亡命傾身爲急仇家不解白刃以視與其逮於法也不如聽於豪是大亂之形日具而有司者所不知即爲有司者所知防欲持其陰事吾恐其發在左右之後也由是中猾以下猶姑逋逃佯以示遜殺有司之怒而其大者不挾衆負固即自詣臺對有司者不問矣有司者問之奈何卒能以其黨令自攻今年一長吏明年一長吏又奈何卒能令有司者不問也三尋之矛唯敵是求振臂一呼超距十丈引而更郤如曳風雨其摶秘如組亦如掉蝟其盤鋒如輪亦如積環堵牆而進矢疾不得加劍銛不得接不竢尺符防於烽火三尋之矛若鄧林矣然則今日臨淄之塗車轂擊人肩摩連袵成幃舉袂成幕者豪爲政也縣官豈有賴與王於興師則占籍自偷不着同袍之義有司者一一治賦即又狡憤而起坐索輜重裹糧於槖人歲不饜百繈高秋徵戍攫市以行漁陽之野何多韋之跗注君子也三尋之矛十五相構傅以章幟寢處其間釋氷而防爰喪其馬不知玁狁受脤天子之鐘鼓寔式靈之汝何多之有柞浦之役有君子六千人島夷僞遁委以御貨覆者三千人矣有司者初亦唯以汝爲功又不佞以勤縣官而怯於公戰即有豪實應且憎以慚我有司我有司豈願有問也語曰虧之若月靡之若熱元美若能使臨淄之民無不吹竽鼓瑟鬭雞走犬六博蹋鞠相樂也而又無採金於山煮鹽於海是匹夫不善可得而誅也何辭之與有若是採金於山煮鹽於海也尚將使其爲善乎鄉也無以異爲善乎家以爲罷士伍而輕扞厲禁恣睢辟倪豪大者其未可遽問也元美其從堂視室左右將自復若曰爲勞防何而歲且繈食縣官而必置之則是使暴子弟亡賴少年登琅琊之邱北向而歎也其若徵戍以勤天子何何以春秋高枕自媮快也夾谷之防魯行相事者誰哉元美其才一日可鞭棰使青州矣何可使冦令也不然元美狙喜自用焉某安能知之某所以知者元美有績以間執諸貴人繫不食夫我者爾送河南按察副使王公元美自大名之任浙江左叅政序\n80600\t始河南之按察大名者，大名、廣平二郡耳。自某之爲順徳，猶徃謁山西之按察真定者于獲鹿。逾年，蓋茅公始得並按察順徳，凡三郡云。余後徃謁茅公大名，習知大名故重鎮，又並順徳。順徳西距太原諸鄙，爲畿内地，設守障吏于境上，按察部之。秋三月，臨勅順徳，以爲常矣。嘉靖丙辰，公旣領治獄使者，渡滹沱，縁太行，乃從某三日而讞順徳，又五日而讞廣平，又十日而讞大名。旣告竣役，余乃從公大名，命盧楠擕謝榛交相勞也，曰：「不佞世貞視治獄三郡，掌上耳。」明年，公出按察青州，凡三年，則城顔神而収大猾徐氏，令采金煮海諸亡命不逞之徒，由是解罷。先帝賜璽書焉。余旣歸自關中，問公之所以按察青州者狀，曰：「不佞世貞視按察青州，猶治獄三郡耳。青州于濟南，雞犬相聞也，至今誦之較如。四境父老永懐，紀載史乗，迹用不朽。」尋以家難，乃自劾去，屏居者且十年。今上大服，搜天下失職之士，乃南諫議諸君防薦之。公遂與介弟敬美並起。岑君旣領紹興，徃謁余曰：「始某之成爲疏薦者，公與元美計所爲主者，榮施也。」蓋是時不佞已爲諫議諸君疏薦之，起補浙江，轉叅政部浙以西矣。實儀封張君所爲。至余徃謁張君，張君又謂非不知元美欲道南諸君榮施也。公起補大名，譲不就者再，而不得請之大名。又移欲中罷者再，而不得請。凡按察大名四月，而余轉河南按察使，公遂代余爲今官云。明年，公徃謁余濟南，余又問所以按察大名者狀，曰：「不佞世貞視按察大名，猶青州耳。獨未知可以按察大名者治浙以西也，不可乎？」余旣轉叅政，以皇太子冊立入賀，未之部，而殷君從省中攝之，即浙以西三郡如掌上。凡爲中丞臺御史臺疏薦之者三，而特疏薦之者二。以按察大名治浙以西，何不可也？余未之部，而聞諸省中，浙以西三郡，郡多豪俗，怙而喜殖，故不悛以嘗試吏。顧其吏足以彈壓之，則無敢輒動者。元美在大名四月，而州縣之以墨去者三之一。其風裁慷慨，數爲按察，益鮮中丞臺御史臺疏薦之者三，而特疏薦之者二，語多與岑君合。至推其文學經術不置，而剖擊如是者，以信乎上深矣。治浙以西，何不可也？公弱冠以才雄搢紳間，所莅稱秉憲之臣，又蔚然爲辭宗，二十餘年于此，衆方見憚。乃起而輒信乎上，以無掣肘言行事，何不可也？余以入賀未之部，無以道公者，然其間父老之談文學者，蓋數輩，欲一相周旋，未能也。獨今之向意元美，必舉不佞以爲借，願公與周旋焉，使父老由元美知某，以此遺公矣。不佞所以徘徊順徳者，旣得于公而稱使河南，猶及附如貫之誼，卒假大名爲重。其代浙以西也，又將圖余所欲効而未逮者，使于父老有餘狀，斯又公所遺某者矣。\n80601\t送汝南太守徐子與序\n80602\t漢所謂良二千石者，政平訟理，庶民忘歎息愁恨之心也。即黃次翁爲潁川，宣布詔令，令民皆知上意，而寛和爲名。龔少卿爲渤海，悉罷逐捕盜賊吏，非使勝之，將安之也。而已各稱天下治行第一矣。乃今良二千石猶難之，每坐以爲不可及，何哉？豈無智能，用非其數耳。方且從旁謂我二三兄弟，文辭相矜，不達於政，雖摛藻如春華，何益於殿最。世務牴牾，所居廢亂，安在其以經術潤飾吏事也。超然自以爲一輩，而幸我之敗以甘心，則何用我二三兄弟爲矣。往者元美以璽書按察青州諸軍事，所部亡命，採山煮海之徒，長矛距踊之士，翕然解散，使有司無復沈命生累之憂。子相參議閩中，身在圍城，談笑卻虜，因計偕博士弟子員，條上禦倭防宰相，至讀不能置。即有謁閩中諸軍事者，未嘗不曰此防具是矣。明卿三黜，在去就之間，所居稱平，似潔似辱，我二三兄弟豈爲不効哉。毋論君子自好，視人太輕，始責務盡，卒抵以防而務不相能。即上之臺中省中，若建藩陳臬諸執事，下之丞尉功曹，若縣令長，無不相待以爲治，而相適以有成。此霸所以毋失賢者意，而遂願得一切便宜從事也。今之良二千石，有則不近利害，視勢取附，巧爲繫援，使防聲譽，無米鹽之功，而竊高第之賞。不則惛惛無辯，吏緣爲奸，乏提衡之術，而病神明之稱。上陵之不悛，下嘗之不報。有則迂闊聖化，魯莽勸課，欲治之急，還復廢亂，危加之愀焉，輕省之藐焉，過聽偏暱，躁不自持，雖有喜功趨事之心，而無從善闕疑之度。不則牽於猜忌，馭於嫌疑，佯示其求諫之跡，而惟恐聽之，則彼因以借資。微見其親仁之名，而惟恐暱之，則彼因以賣重。若存若亡，使長者自沮，而利其疏。似禮似倨，使故舊自遺，而坐之怨。不知一人聽而萬夫緘口，智者不敢也。非所暱而姑受其任，義者不爲也。扱綸錯餌，迎而吸之，不可以得魴，而長者遠矣。因緣其意而與其私，猶之暴不公之心於國人也，而故舊駭矣。然則有所陳對，安得長者之言而稱之。非無智能，用非其數，而節度淺深，適至是而止，因坐以二字爲不可及耳。今由王生所教戒觀之，文辭豈可少乎。次翁爲吏自喜，即經術亡益，安用從獄中受書矣。子與今爲汝南，何異汀州時。文辭經術，誠亡當於今之君子，然業已爲之，我二三兄弟所恃以厭人之幸我者在是，而何可使人更謂子與曰：太守甚苦，書防稠濁，吏事旁午，經術文辭，一切無恙乎。子與既無是四者，用非其數，而又有以厭人之幸我，豈爲不効哉。余猶識在鉅鹿時，子與與元美輒責治鉅鹿狀，曰：無以國人慮同舍也。子相謂余，即上績書考功，乃鉅鹿太守以殿聞，我何以私故人。明卿亦謂，假令朝廷雜問上計吏，爾條對失上意，在後叩頭謝我，以給事中臨飭左右，又何忍見爾於此。鉅鹿畿輔也，余才出子與下甚遠，即無是二三兄弟左提右挈，子與何患焉。余既上計，子與與元美輩數過勞我，何爲也。行治獄使者與明卿信宿我境上，何爲也。元美繼至，一日致讞，三日致飲，曰：太守何得囹圄如此。此子與所知，又何爲也。凡以退而考察所行，不欲有名實不相應，且今豈敢言報子與，亦謂子與有意於二三兄弟者如此矣。\n80603\t送宗子相序\n80604\t王元美嘗與余論天下士謂子相於梁生徐生可謂騏驥少壯一日千里何不可爲也乆之梁生徃南海徐子與請金陵不調元美之呉郡海內交防且盡矣乃子相又以疾去豈詩於人能使所有不爲也子相蓋嘗謂朝廷可使無文章之士則靈鳥不必鳴岐山而麒麟爲檮杌知言哉所論萬古一時者矣方吾之屬類比事結撰至思時也倐來忽失經營於將迎之間旣竭吾才而不得一辭窮日之力而不得一語猶且不能自已也而遑及其他無論明良喜起賡歌君臣之盛於唐虞之廷即其次朝不坐燕不與憫時政得失主文而譎諌言之者無罪聞之者足以戒達於事變而懐其舊俗亦何所不得於我而況合契古人明請一朝實獲其心得意尺牘千金享之嗟嘆永歌手舞足蹈過此以徃莫之或知不言而信是委喻於同心其有不反三隅則屏息辟之耳旣以強人人愈厭旣以信人人愈疑其心以爲與其以不吾知者嘗吾技則豈不得已其無以嘗吾技者乎則病者乎是謂我竭才窮日之力而得之而彼豈輒得聞焉是則不恭之大有不恤者何也立乎百世之上使百世之下聞風而興起是旦暮遇之也四海而一人焉是比肩而至也何有於我也正使不免於好名之嫌則雖陸沈下僚亦余此不朽之心獨奈何非義而冀幸不可竢之富貴以心術之微精神之所至而沾沾焉防大人以成名也詩可以怨一有嗟嘆即有永歌言危則性情峻潔語深則意氣激烈能使人有孤臣孽子擯棄而不容之感遁世絶俗之悲泥而不滓蟬蛻滋垢之外者詩也子相之視天下又何所可爲乎向呉舍人亦爲余言子相於是也不然以子相之才在吏部何憂不即至卿相而委蛇若是即世俗之見以竭才窮日之力作無益安知從吾所好也獨其人實不窮一日之力謬爲詩以竊取譽不知者受欺而與稱列至爲稍黠者所窺遂太過矯失不復區別真僞槩天下賢者於是而子相不免於疑則有之爾然豈詩之罪哉直其去也人皆知子相有所不爲矣可以無去也其尚疑子相也則人有不可信也詩難言也\n80605\t送袁履善郎中讞獄廣西序\n80606\t天子既誅丁大司馬而下王職方獄也，百官當秋論報，則職方逮詣闕下，簿責不服矣。按事者為奏移章司寇，吏將覆劾之。時天下傷悼元元，肝腦塗地，而痛謀國之臣，即有嚴威赫怒，人何得測焉。履善蓋嘗仰屋歎曰：「昔者鄧公言鼂錯於漢景帝，謂錯計畫始行，卒受大戮，內杜忠臣之口，外為諸侯報仇，臣為陛下不取也。」而帝復謂：「吾亦恨之。」可謂愛君哉。夫北敵防劉我人民，大司馬悖愕自失，至不敢出一騎，他帥提重兵自鎮來，復堅壁觀望，未嘗發鏃矢，何可不駢首戮也。職方則防二重臣已足對天下怨心，即使又誅一職方，是匈奴既大為職虐，偃蹇肆志而去，而朝廷復以其遺毒及吾臣子，使相慶得計，謂因疆埸之政，自屠執事之臣，受為匈奴報怨名。天子仁聖，愛畿內百姓甚於一大司馬，而惡匈奴懷詐內侵甚於二三執事之臣，眾何憒憒無鄧公之見也。即前職方訊章所麗大辟法，又非我所輒取，何不可以成案委顧人臣，將順天子德意，揚主之明，傾身為之，不欲阿邑辟患爾。余聞大司馬訑訑不受人言，北敵薄城下時，職方數為請戰，不許也。先是，職方移檄諸道，乘障吏及時伺北敵出沒，奏凡數十章，又甚備於法，得讞奏矣。履善非不親見大司馬受鉞縣首藁街，三司使議獄少緩，行笞於庭，法吏固人人危，使余至今病悸也。職方必無幸矣，一朝覆劾，從末減以冒天子黨惡之怒，而為無益不批鱗者哉。履善素少年，是舉也，即宰相以為其人計魁梧奇偉，吐餔出見焉，一日而名重公卿間矣。夫廣西不猶漢百粵地哉，昔王然於風諭滇王入朝，而勞深靡莫皆同姓相杖，未肯聽。今思田疆宗岑氏為大，詳為內屬而羈縻自解，斯同負固矣。戈船下厲，將軍出零陵，下灕水，桂林群無害也。今苗夷阻兵府江，寇竊荔浦等郡矣。馳義侯因巴蜀罪人，發夜郎兵下牂牁江，黔鬰之間雖蒼梧秦王助逆呂嘉，何至大藤峽蠻剽戾如近時。其在海濵西南夷，譯者稱貢來往往，御人於貨，使沈沙棲陸之珍，紫貝翠羽之玩，不得呈表瓌麗以雕被宮幄，而賨火毳，馴禽封獸之賦，不軨積於內府，有司者治之，按劍相眄，則憑依深峭，中原兵往援，復以下潦上霧，毒氣蒸浥，輜重阻絕，弓淰鋌澁，不可久居，故聲教或難之也。即縣道官督大奸猾過嚴，以為起釁生事，往往中罷，長其不逞之心，檄召酋豪，使出為戰，則枕藉城野，又皆中國遷民流移亡命，驅之鋒刃而不甚惜，彼雖侏離蠢獷，然其視利害禍福明矣。我御人於貨，而譯者赭衣，我日尋干戈，而敵人受覆師之罪，彼見髠鉗載道，非其族類，又安能不私相撫掌揶榆笑中國愚也。當使者五歲讞獄欺，彼豈亦不惴惴恐冤者得直，而吾御人於貨，日尋干戈，將論報反逮也。乃使者怠於爰書，不折片言，否則又以夷狄國重事，不欲輕變，遂令繫者由我，遂不復望生時，不恤矣，何以大畏荒裔之志而制其命哉。蠻夷猾夏，咎繇是聽，中猾小章，何以稱淑問哉。履善論囚畿中時，為越石父於黎陽盧生也，嘗受其所上獄中書，蓋余已異之，又為言廣中事多類王職方矣。
80299\t贈鄭將軍之銅江【四首】\n80300\t漢將承恩意氣多，樓船十道下牂牁。憐君本自山東妙，更許何人繫尉佗。\n80301\t其二\n80302\t銅柱遙臨幕府高，武陵溪水日滔滔。桃花不及驊騮色，並與春光照錦袍。\n80303\t其三\n80304\t白羽如林漢主分，萬山遙護長官軍。大銅江上門生笛，不是南征不可聞。\n80305\t其四\n80306\t射防當年捕虜才，提兵又度百蠻來。秋霜已避橫戈氣，春鴈應同結陣廻。\n80307\t答殿卿問疾\n80308\t斜陽殘雪照樓中，忽枉新詩字字工。無那主人便伏枕，十年不肯讓春風。\n80309\t戲問殿卿止酒狀\n80310\t昨夜春風吹酒香，牀頭甕甕菊脂黃。當壚笑殺如花妾，底事垂涎若個長。\n80311\t楼上\n80312\t白雲湖上白雲還，濁酒新詩日日閒。無那滿樓春雪色，教人常對玉函山。\n80313\t聞鴈得元美兄弟書卻寄\n80314\t春風忽送鴈行廻，病客新銜白雪杯。一度三江聲自苦，君家兄弟寄書來。\n80315\t止酒\n80316\t五柳先生漉酒巾，蕭然東壁掛青春。遠公此日應相笑，也學蓮花社裏人。\n80317\t答張秀才簡病中見寄【二首】\n80318\t一瓢春酒一漁磯，羨爾江湖老布衣。此日故人誰問疾，柴門深閉雪霏霏。\n80319\t其二\n80320\t裘馬翩翩自昔時，誰憐華髮臥茅茨。世情一薄如春雪，不是窮交那得知。\n80321\t送金臺鄭叅戎【二首】\n80322\t征南幕府百蠻遙，擬勒功名寵聖朝。此日漢家銅柱在，何如海上赤城標。\n80323\t其二\n80324\t帝遣樓船護海鄉，旌旗十萬下東陽。何來劍氣轅門上，夜夜遙防婺女光。\n80325\t答殿卿過飲南樓見贈【二首】\n80326\t二月城頭栁半黃，金枝嫋嫋掛斜陽。已知不及春醪色，自起開尊喚客嘗。\n80327\t其二\n80328\t南樓雪後憶離群，湖上銜杯弄白雲。也道酒如春水薄，尊前無日好無君。\n80329\t和許長史玉函宮攜妓【二首】\n80330\t玉函宮裏列紅顔，美酒清尊醉不還。春色自應天上好，那嗔長史出人間。\n80331\t其二\n80332\t清都花發彩雲深，片月高懸玉樹林。此夕應逢秦女醉，新詩偷得鳳簫吟。\n80333\t送右史之京【十二首】\n80334\t漢家高宴栢梁臺，千載風雲擁上才。誰得似君珠履貴，親承咳唾九天來。\n80335\t其二\n80336\t曾逰上國和陽春，華髪重來一曲新。身自楚臣誰不識，蘭臺賔客更無人。\n80337\t其三\n80338\t一片燕山紫氣中，漢家城闕薊門東。即今天子招賢地，非復當年碣石宮。\n80339\t其四\n80340\t五雲西北望京華，玉帛年年出漢家。此去但承明主問，不妨才子更長沙。\n80341\t其五\n80342\t乞得梁園出漢關，那將春色動離顔。惟愁不見鄒枚苦，賦就無人解往還。\n80343\t其六\n80344\t萬國稱藩拱至尊，一時詞客出王門。但教日奉西園宴，莫道應劉不是恩。\n80345\t其七\n80346\t金輿山下小清河，河上朱樓疊素波。此日爲君西北望，浮雲不似客愁多。\n80347\t其八\n80348\t桃花美酒鳯凰樓，公子乗春作宦遊。寒食不知何處過，總無風雨亦堪愁。\n80349\t其九\n80350\t胡姬十五漢宮妝，夾道楊花撲面香。處處紅樓堪繫馬，莫教春色防君腸。\n80351\t其十\n80352\t春風忽斷鴈行疎，染翰青雲照錦裾。知爾已傳招隱賦，相思更寄枕中書。\n80353\t其十一\n80354\t秦女窓前桂葉垂，那堪春色鬭雙眉。君家自種淮南樹，處處淹留好爲誰。\n80355\t其十二\n80356\t春光明日是長安，楊栁青青傍酒寒。也自道君爲客好，那應猶作故園防。\n80357\t宿開元寺示諸子\n80358\t三十年前住此，白雲流水見相從。那知此日東林防，更聴開元寺裏鐘。\n80359\t重寄伯承\n80360\t桃花不似玉顏紅，顧影揚蛾入漢宮。才說長門人便老，黃金無賦買春風。\n80361\t答殿卿潞河旅次見憶之作\n80362\t十載蕭條作逐臣，長安明日更逢春。那能不醉新豐酒，且自江湖憶故人。\n80363\t錦陽川途中醉歸答劉山人\n80364\t錦溪人醉接防斜，邀客看花右史家。右史未歸休下馬，長安城裏正防花。\n80365\t答右史于都城見賣牡丹者因憶故園之作【二首】\n80366\t上苑繁華此一時，牡丹偏媚漢宮姿。故園春色無人賞，零落空山只自知。\n80367\t其二\n80368\t長安何處買花還，玉女窓前兩度攀。可惜漢宮都不管，一枝春色借人間。\n80369\t周象賢明府明卿門人屬感明卿放逐因贈明府\n80370\t金馬風流漢主恩，一時冠蓋盡王孫。不知澤畔行吟日，那得周郎卻在門。\n80371\t贈周象賢明府\n80372\t漢家當日渡蘭津，銅柱西南盡外臣。才子似君難便得，始知元不爲巴人。\n80373\t爲周真陽題芭蕉仕女圖戲呈呉明卿使君\n80374\t春盡芭蕉未著花，玉蘭雙倚麗人斜。何如南郡從遊日，一靣紅妝出絳紗。\n80375\t爲周真陽詣徐使君得報使有感作此贈【二首】\n80376\t使君清怨滿江臯，汝海秋深尺素勞。當日徃還門下吏，那知猶有范功曹。\n80377\t其二\n80378\t使君南國有詩名，屬吏風流思亦清。今日新林還罷郡，防人猶似在宣城。\n80379\t早春寄呉使君【四首】\n80380\t十載風流動帝都，只今漂泊滿江湖。那能萬里褰帷處，不憶中原一病夫。\n80381\t其二\n80382\t從他白髮病中生，濁酒寕知世上情。才到蓬蒿人自轉，非干仲蔚欲逃名。\n80383\t其三\n80384\t越王臺上草萋萋，楚客褰帷五馬嘶。那意故人將錦字，春風吹到七閩西。\n80385\t其四\n80386\t五馬遙臨百粵春，漢家遷客虎符新。同時諫獵堪誰在，得領專城更防人。\n80387\t殿卿乞酒作此寄報【二首】\n80388\t遙傳錦札鴈池來，問我防春醉防囬。消渇未能常傍酒，乞君攜客上平臺。\n80389\t其二\n80390\t新開金掌露華香，贈爾梁園喚客嘗。酒賦若還遺此品，可須浮白勞鄒陽。\n80391\t寄劉子方斗酒\n80392\t每到花開憶錦溪，春醪今日爲君攜。山中儻值防花伴，醉裏新詩好共題。\n80393\t戲東張茂才\n80394\t羅姑春酒百花香，潦倒張郎自不妨。爲問君家三婦豔，今朝若個畫眉長。\n80395\t爲許右史悼伎【二首】\n80396\t翩翩春色夢中微，淚盡紅顔濕舞衣。似愛主人能作賦，化爲流雪兎園飛。\n80397\t其二\n80398\t梁園脩竹孝王栽，散入秋風繞吹臺。此夜防腸聴不得，月明池上鴈還來。\n80399\t招张少坤\n80400\t蕭蕭落木下河干，秋老東林白露寒。爲報陶家新酒熟，黃花三徑待君看。\n80401\t挽耿蠡縣【二首】\n80402\t百里風雲接帝闈，故園春色動芳菲。知君自是神仙令，此日雙鳬何處飛。\n80403\t其二\n80404\t春色孤城病裏防，誰憐白髪漢郎官。蠡吾城下秋風起，千載蕭蕭易水寒。\n80405\t挽楊生【二首】\n80406\t翠羽明珠映掌新，君家長是武陵春。一時紅淚千行下，腸防君家有防人。\n80407\t其二\n80408\t平生裘馬最翩翩，不惜黃金結少年。今日蕭條君不見，白楊秋色有誰憐。\n80409\t感逝示克懋\n80410\t春風吹動故人情，昨夜山陽玉笛聲。若使紅顔偏紱冕，誰將白髪老諸生。\n80411\t襲克懋託疾不肯入試賦贈\n80412\t白髮蕭蕭一布衣，秋風搖落雁南飛。如何自聽朱弦絕，此調人間識者稀。\n80413\t十日陶令過東村\n80414\t樽前無恙滿籬花，柳亦蕭蕭映日斜。正好故人成一醉，風流那不似君家。\n80415\t子與以服散臥病因賦姬人怨服散三章戲贈\n80416\t洞房春滿百花明，月底紅顔把玉笙。道是神仙君不信，人間那得鳳凰鳴。\n80417\t其二\n80418\t桃花流水赤城山，當日劉郎去復還。若道不如天上好，何緣二女憶人間。\n80419\t其三\n80420\t吳姬搗藥楚姬丸，獨夜深閨玉兔寒。更倚庭前雙桂樹，何人不作月中看。\n80421\t简许殿卿\n80422\t玉函山色倚嵯峨，北渚清秋已自波。我欲與君攜酒去，不知何處白雲多。\n80423\t和許右史寄懷曾水部之作【二首】\n80424\t右史懐人防彩毫，華陽秋送白雲髙。遙知水部開椷處，不獨鍾山照錦袍。\n80425\t其二\n80426\t鴻書揺落度江來，爲憶風流許掾才。曽是支公門下客，秋光偏在雨花臺。\n80427\t病中答寄殿卿\n80428\t大梁車騎日如雲，客散夷門酒半醺。更向古人論意氣，不知誰似信陵君。\n80429\t和聶儀部明妃曲【四首】\n80430\t青海長雲萬里秋，琵琶一曲淚先流。六宮多少良家子，不到沙塲不解愁。\n80431\t其二\n80432\t玉門關外起秋風，雙鬢蕭條傍轉蓬。恠得紅顔零落盡，春光只在合歡宮。\n80433\t其三\n80434\t天山雪後北風寒，抱得琵琶馬上彈。曲罷不知青海月，徘徊猶作漢宮防。\n80435\t其四\n80436\t燕支山下防囘春，坐使蛾眉誤此身。二八漢宮含笑入，一時紅粉更無人。\n80437\t重別魏使君【四首】\n80438\t楚客褰帷不可留，陽春一曲更難酬。並將別後蕭條色，寫向君家白雪樓。\n80439\t其二\n80440\t謝客園林已十春，門前車馬任紅塵。使君不爲憐同調，何處蓬蒿得故人。\n80441\t其三\n80442\t君家明月楚江干，價動連城海色寒。不是片心還得似，三年那借故人看。\n80443\t其四\n80444\t海郡爭傳下鳯群，美人爲政有如君。翛然更逐襜帷去，西望蘭臺入五雲。\n80445\t寄謝茂秦【二首】\n80446\t美人春望望陵台，台下漳河去不囘。惟有舊時歌舞地，至今風雨自西來。\n80447\t其二\n80448\t裘馬翩翩四十秋，當時雙璧暫相留。於今客散平原館，說著還鄉已白頭。\n80449\t和右史悼兒篇【三首】\n80450\t賦罷人傳絶妙辭，爭如細柳亂輕絲。那知此日千行淚，並拂秋風灑鴈池。\n80451\t其二\n80452\t月出梁園授簡遲，賦成賓客更相疑。如何照乘珠無恙，卻得精光異往時。\n80453\t其三\n80454\t颯颯秋風木葉飛，丹陽長史一霑衣。自憐猶在人間住，玉斧蓬萊去不歸。\n80455\t答右史秋懐見寄【二首】\n80456\t河上秋風鴈影開，樽前明月夜還來。兎園一望渾如雪，人在梁王古吹臺。\n80457\t其二\n80458\t老去王門混酒徒，陳畱賓客避呼盧。不知今日狂何似，曽入髙陽防裏無。\n80459\t答殿卿九日見懐【二首】\n80460\t黃花獨傍酒邉開，過鴈秋風繞吹臺。直置霑裳聴不得，何須更自故鄉來。\n80461\t其二\n80462\t白髮蕭蕭映酒垂，他鄉秋色更堪悲。不知此日登高處，折得茱萸插向誰。\n80463\t寄許殿卿【二首】\n80464\t夾道楊花撲玉鞍，隋堤三月正漫漫。知君日向平臺醉，猶作梁園雪裏防。\n80465\t其二\n80466\t虛傳車騎故園來，侍宴無非繞吹臺。雪賦防篇才脫稿，諸王已報牡丹開。\n80467\t盧城送子與\n80468\t盧城吹角月輪高，夜色侵燈擁二毛。明發使君從此去，吳門飛雪見綈袍。\n80469\t答元美問余近事【二首】\n80470\t山中還往酒家知，才到蓬蒿客便疑。縱有少年能問字，也應難見子雲奇。\n80471\t其二\n80472\t賦罷凌雲氣不降，長楊羽獵妙無雙。老來卻解人間事，攤得玄經覆酒缸。\n80473\t和周公瑕猗蘭篇兼呈元美\n80474\t玉指紅顔擁上春，勞君一顧落梁塵。當時觧贈同心句，漢省風流在防人。\n80475\t寄余仲蔚\n80476\t吳門月落洞庭孤，何處扁舟釣五湖。我夢三秋色裏，不知曽掃華山圖。\n80477\t聞子與欲詣問詩以代柬【二首】\n80478\t謝客江湖已十秋，浮雲華髪共悠悠。聞君忽憶陽春調，濁酒還開白雪樓。\n80479\t其二\n80480\t呉觀髙練影長，使君千騎下東方。故人不惜中原色，借爾登臨望故鄉。\n80481\t白雪樓贈子與\n80482\t綈袍十載北風寒，又說陽春和者難。直置樓西華不注，使君能得幾回看。\n80483\t遣侍儿\n80484\t孔雀雙飛織素年，蛾眉宛轉使君前。桃花流水人間去，何處春光不可憐。\n80485\t贈梁伯龍【二首】\n80486\t白雪樓髙海氣重，呉門詞客逺相從。可知不帶紅塵色，至自清秋日觀。\n80487\t其二\n80488\t太華峋頭玉女壇，別時明月滿長安。不知秋色今多少，君到仙人掌上防。\n80489\t蕭蕭篇哭孫【三首】\n80490\t年年病裏度秋風，雙鬢蕭蕭對轉蓬。今日隣家聞玉笛，不堪吹入思悲翁。\n80491\t其二\n80492\t西北浮雲白日防，蕭蕭木葉傍人飛。那知十載窮途淚，並向秋風濕我衣。\n80493\t其三\n80494\t西風玉樹一枝殘，猶自蕭蕭月影寒。白髮只堪供伏枕，那敎雙淚更漫漫。\n80495\t謝俞仲蔚寄簟\n80496\t五柳先生漉酒巾，門無車馬斷紅塵。勞將楚簟遙相問，高臥中原更幾人。\n80497\t九日\n80498\t黃花白髪病中新，壁上常懸漉酒巾。九日空齋似寒食，更無風雨亦愁人。\n80499\t嵗杪得元美兄弟書卻寄【二首】\n80500\t北風吹雪雪毿毿，雪裏開緘酒半酣。但說王家兄弟好，自應春色滿江南。\n80501\t其二\n80502\t病起逢春上酒巵，江南江北正相思。中原謾說先朝事，五子風流自一時。\n80503\t答寄殿卿\n80504\t平臺春興日堪乘，公子相邀賽信陵。那得更逢寒食下，高齋獨供伏牛僧。\n80505\t答殿卿代寄正甫\n80506\t凌雲賦出罷朝天，今日恩深漢帝年。寄語故人楊得意，白頭堪作病相憐。\n80507\t春兴\n80508\t自瀉金波滿玉盤，使君沈醉不爲難。新防二七如花女，又向春風一笑防。\n80509\t酬殿卿寄惠達摩渡江圖\n80510\t西來遺影少林傳，萬里風波一葦前。今日更因阿堵妙，知君已解祖師禪。\n80511\t赠左史\n80512\t蘭陵美酒日長攜，趙女秦箏玉柱低。爲問防梁何所作，平臺左史醉如泥。\n80513\t伏日左史初度寄懐【二首】\n80514\t當年曼倩負仙才，此日金門割肉囘。自罷文園長病渇，偷桃好寄故人來。\n80515\t其二\n80516\t帝子華筵上客開，千金爲壽在平臺。如何此日偏相憶，防度同銜避暑杯。\n80517\t寄贈梁伯龍\n80518\t彩筆含花賦別離，玉壺春酒調呉姬。金陵子弟知名姓，樂府爭傳絶妙辭。\n80519\t寄送方山人歸歙州【二首】\n80520\t河水悠悠鴈影長，長安囘首淚成行。可憐三十年前客，明日扁舟是故鄉。\n80521\t其二\n80522\t白髮蕭蕭對雪垂，北風吹入鴈聲悲。已知客裏黃金盡，杯酒相防好似誰。\n80523\t柬徐子与\n80524\t吳姬半醉月當壚，握手王郎問酒徒。聞道君家雙妾妾，一時同唱鳳將雛。\n80525\t立春日\n80526\t樽前華髪影毿毿，病客思鄉總不堪。一自倦遊三十載，那知春色在江南。\n80527\t寄赠元美\n80528\t寒巖摘耳石崚嶒，下有波濤氣鬱蒸。知汝清齊常自愛，不當持供五湖僧。\n80529\t右石耳\n80530\t美人持贈虎邱茶，起汲呉江煮露華。龍井近來還此種，也堪清賞屬詩家。\n80531\t右龙井茶\n80532\t九疊風生障子深，蘭臺上客賦披襟。休疑古蔓龍蛇走，猶帶松杉十里陰。\n80533\t右藤障子\n80534\t鸚防雙飛白玉盤，金漿一瀉萬珠寒。故人自有相如渇，明月煩君掌上防。\n80535\t右螺杯\n80536\t李柱史蜀扇\n80537\t明月團圓掌上開，清風猶自灑西臺。誰將一片峨眉雪，濯錦江寒萬里來。\n80538\t答贈沈孟學【四首】\n80539\t浙江潮落海門高，王氣千年照彩毫。有客已成枚叔賦，無人更羨廣陵濤。\n80540\t其二\n80541\t海門中防出呉關，北望江流九折還。一日故人攜酒處，白雲千載鳯凰山。\n80542\t其三\n80543\t西湖一片白雲秋，影落孤山水上浮。君自神仙誰不見，月明同在李膺舟。\n80544\t其四\n80545\t江城春盡盡飛花，花拂青樽日影斜。寂寞更無奇字問，可知曾到子雲家。\n80546\t寄忆殿卿\n80547\t江南行色照青春，白髪相防夢裏新。憶爾故鄉歸未得，梁園風雪正愁人。\n80548\t將至梁園寄殿卿\n80549\t誰擅梁園作賦才，只今枚叔在平臺。春風好爲傳消息，恰是相如漢署來。\n80550\t六言律诗\n80551\t郡齋同元美賦得遺字\n80552\t城上西山黯黯，齋中秋草離離。風塵微祿相誤，踈拙除書自遺。落日故人對酒，白雲仙吏裁詩。蕭條迴首何處，徙倚論心此時。\n80553\t初度日子與過署中同賦\n80554\t東海鍾靈此日西方誕聖彌旬玉清老子同姓金粟如來後身佳客稱觴上夀薪詩落筆生神度江我自知已下榻誰爲故人\n80555\t六言絶句\n80556\t同元美賦得寒字\n80557\t秋風華髪相得，落日青山自寒。薄宦何如濁酒，故人誰在長安。\n80558\t醉示元美\n80559\t拂衣不免違俗，縱酒還堪達生。偶爾故人握手，防他豎子成名。
79598\t送王侍御按貴陽\n79599\t中原遙入楚天長，道出盤江古夜郎。自許鐵冠衝瘴癘，兼攜白筆掃風霜。百蠻擁節開雄鎮，萬里登車攬大荒。莫說壯遊非妙選，同時八彥避鵷行。\n79600\t郭吏部請急歸吳稱夀封君太宜人\n79601\t水鏡清光滿薊門，庭闈雙映一寒溫。角巾入洛名元重，裘褐依梁道並尊。白首更偕吳市隱，青雲再奉漢宮恩。還朝益玅題才術，湖海微言可具論。\n79602\t武太常貞母太常是遺腹子\n79603\t令子清標領太常，持衡東省舊為郎。才因藻鏡知秋水，胎本明珠產夜光。天上旌旂懸日月，人間竹帛映氷霜。雖然燕趙多竒士，已讓髙風在北堂。\n79604\t戲擬王安人稱夀郭相國相國嘗爲廬江別駕\n79605\t南山高唱入新題，曲罷蛾眉玉盌齊。秦史自偕嬴氏女，廬江誰憶仲卿妻。雙飛青鳥披雲下，並蒂蟠桃帶雪攜。何必千金稱上壽，嫣然一笑醉如泥。\n79606\t秋前夜過昆山寄仲蔚時元美兄弟俱就徵車\n79607\t有客中原囘，白頭懷人千里命扁舟。吳門山色元非雨，婁子江聲似是秋。二友鴈行堪入洛，惟君龍臥不依劉。也知傾蓋須防事，一日緘書即舊遊。\n79608\t上朱大司空【二首】\n79609\t重華冀北再開天，益佐山林涉大川。四嶽受成方貢日，三邊仰給縣官年。黃金不及隄形壯，白馬長隨練影懸。轉自流言能悟主，老臣知遇兩朝偏。\n79610\t其二\n79611\t河隄使者大司空，無領中丞節制同。轉餉千年軍國壯，朝宗萬里帝圖雄。春流無恙桃花水，秋色依然瓠子宮。太史但裁溝洫志，丈人何減漢臣風。\n79612\t送徐子與之武昌【二首】\n79613\t使君安在武昌城，江漢雙懸憲府清。共許登高能作賦，不妨乘暇一論兵。翛然白雪千人和，颯爾雄風萬里生。更憶南樓明月好，欲攜佳興與縱橫。\n79614\t其二\n79615\t刺史樓臺望裏重，是時門客羨登龍。白雲三署還堪起，黃鵠千秋更可逢。象合星辰雙執法，心隨江漢一朝宗。二天尊寵諸侯上，出處何論邴曼容。\n79616\t和子與過訪平原道中值雪二首時按察楚中\n79617\t九河風色報褰帷，道入平原雨雪遲。天欲並傳梁苑賦，君今試和郢中詞。憑陵尺素光猶動，縹緲扁舟興可知。況值如澠春酒熟，好來投轄未須疑。\n79618\t其二\n79619\t平原日映北風斜，飛雪偏隨刺史車。明月更投公子邑，金門何處侍臣家。綈袍忽自生春色，彩翰紛然擁落花。為報袁安高臥起，齊宮上客有田巴。\n79620\t皇太子冊立入賀\n79621\t燕臺依舊鬱相望，玉樹金莖是帝鄉。鳳闕雙懸雲五色，龍樓交映日重光。九天氣王旌旗動，三殿風清劍佩長。伏謁不違顔只尺，十年西省愧爲郎。\n79622\t江上贈郭第歐大任\n79623\t元年飛雪度維揚，此日秋風復故鄉。總為郭君紆防纜，況逢歐冶說干將。囘看京口孤城轉，坐擁江流萬里長。以爾相從諸子後，新知得似丈人狂。\n79624\t吳使君自邵武之髙州【二首】\n79625\t先朝五子結交情，一日青雲滿鳳城。漢主憐才金作署，楚臣能賦玉為名。已應龍自延津起，那更珠還合浦生。直置壯遊消不得，才兼遷客重縱橫。\n79626\t其二\n79627\t中原五馬日騑騑，嶺外翻傳俗吏稀。逐客也須常作好，使君安見遠遊非。庶無疾病堪乘興，況有登臨可當歸。漂泊秋風同一葉，幾時還向洛城飛。\n79628\t早春元美自大名見枉齊河【時元美代余浙中】\n79629\t如此春醪醉莫辭，中原攜手即佳期。何人命駕能千里，與爾彈冠又一時。岳雪故應迴匹練，江潮今復借褰帷。比來慷慨悲歌地，河朔風流更有誰。\n79630\t與子與遊保叔塔同賦【山有落星石二拳】\n79631\t古塔松臺對寂寥，髙齋斜日傍漁樵。金牛忽見湖中影，鐵騎初囘海上潮。更倚連城明月動，並攜雙劍落星揺。若非賦有凌雲氣，筆厎天花可自飄。\n79632\t和梁憲使過密詠天仙宮白松【是黃帝葬三女處】\n79633\t孤根一托蕊珠宮，不與苕華粉黛同。夜暗龍鱗銜自照，天清鶴影望來空。條封姑射千秋雪，蓋擁蘭臺萬里風。非為子雲能作賦，誰知玉樹本青蔥。\n79634\t其二\n79635\t軒轅宮裏試新妝，縹緲連枝入帝鄉。玉骨不緣能化石，冰肌那得便生香。只愁明月銷為水，更恐清陰凝作霜。巫峽瑤姬元素質，卻令雲雨汙衣裳。\n79636\t其三\n79637\t玉女窻前手自栽，遙分海色向蓬萊。唯應七聖襄城過，曾見三花少室開。地迥流光通粉署，天寒老榦倚霜臺。懸知的有千年露，欲獻須君作賦才。\n79638\t答寄用晦王孫【二首】\n79639\t江上傳書錦字斜，于時飛雪映瑤華。誰攜雄劍非豐獄，但出名駒即漢家。春色自憐彭澤柳，美人相怨武陵花。三年未報平安使，長日心懸萬里槎。\n79640\t其二\n79641\t豫章城上有髙樓，樓下長江二水流。君更紅顔雄制作，誰同清夜美遨遊。陽春若許千人和，明月何須萬里投。不信秪今求自試，詞塲可但少應劉。\n79642\t荅寄元美\n79643\t飛書苕水報王孫，杯厎黃河似酒渾。已讓五湖相代長，敢臨中嶽自言尊。人無西子堪同載，客有如姬不負恩。蕭索三餘囘王氣，風塵非復古夷門。\n79644\t寄懷蒲圻魏使君【三首】\n79645\t赤壁黃磯錦不如，故人家傍武昌居。蒲生太守裁鞭後，竹擁郎官賜管餘。遣興幾篇司馬賦，銜寃一紙樂羊書。楚材堪已推三晉，那得長懸刺史車。\n79646\t其二\n79647\t歸來髙臥叔牙山，恰爾分符出漢闗。一顧青雲生海上，千秋白雪在人間。非時按劍投珠起，無意償城抱玉還。所以離騷長苦怨，楚臣容易老紅顔。\n79648\t其三\n79649\t搖落誰憐作賦才，髙秋無處不悲哉。大王自嘯雄風起，神女長攜暮雨來。非有上林吞夢澤，至今江漢繞蘭臺。武昌月滿南樓夜，安得青樽共我開。\n79650\t東陂同許殿卿陸南道函灌甫兄弟賦\n79651\t散髪東陂月滿庭，王孫春草鴈池青。平臺吹合風先起，竹苑樽開酒旋醒。自媿長卿工作賦，誰憐子政老傳經。明朝莫報髙陽防，不定江湖是客星。\n79652\t勤中尉園亭\n79653\t分竹穿苔暑自平，披襟小閣坐來清。使君河上浮槎興，公子夷門結轡情。自有明珠堪照乘，豈無佳色解傾城。時人若問遊梁客，司馬相如字長卿。\n79654\t聞肖甫已代元美大名有寄\n79655\t褰帷蜀道望吳天，二子期迥自憐。五馬過逢曾此地，雙鳬飛去復何年。誰言官合談兵起，爾已名從作賦傳。父老未須窺露冕，何人不識使君賢。\n79656\t赠刘将军\n79657\t憶醉卿家春草芳，征軺信宿向漁陽。行間舊識千夫長，轂下新推六郡良。白馬從軍明月塞，黃金結客少年塲。何時更出追風騎，防爾持纓請建章。\n79658\t送羅大參之任山西【二首】\n79659\t鴈門句注九關通，地接燕山帝業雄。使者泛舟從絳水，將軍轉餉入雲中。分藩忽壯朝廷色，開府深懸保障功。晉國莫強兵馬地，股肱何但數河東。\n79660\t其二\n79661\t吏部風流入奏年，諸郎誰不讓朝天。五雲忽映襜帷動，雙轄重臨水鏡懸。色借緹袍堪病起，詩更藻筆已名傳。故人賸有河山在，二子相逢海岱前。\n79662\t五言排律\n79663\t送固始申明府還縣\n79664\t百里弦歌邑，春風獨在茲。旋歸瞻日逺，留借見天私。復送仙鳬去，言趨竹馬期。渡河蠶月早，行縣麥秋遲。楚國先賢傳，梁園上客詞。知君才不忝，遙以慰相思。\n79665\t送李太守之東昌\n79666\t諸侯辭北極，千騎向東方。十二稱天府，風煙接帝鄉。地形來海岱，漕挽自徐揚。春滿歌邑，花明太守章。射書延上客，照乗得髙唐。冦息解刀劍，人和下鳯凰。軒帷褰雨雪，郡閣臥星霜。治行兼經術，諸曹借寵光。\n79667\t送宋宇少府之蒲城\n79668\t別離有楊柳，折贈擬琅玕。古道千人失，時才一尉難。清秋開少府，紫氣指長安。梅福稱仙仕，蒲城得吏歡。河聲公檄靜，岳色訟庭寒。鴻鴈雲中出，芙蓉月下看。三秦至豪傑，兩漢數衣冠。馮翊今遺邑，何輕佐幕官。\n79669\t荅謝生盤山詩\n79670\t愛爾躋攀處，奇蹤滿報章。山盤元氣出，寺抱翠微藏。拂石搖天影，披花帶雨香。千峰迴白首，萬壑步清霜。鼙鼓關榆墮，旌旗塞草長。陰風來大漠，秋日下漁陽。海色秦城外，邊聲漢苑旁。欲因臨望代，遂得紀金湯。\n79671\t送楊給事河南召募\n79672\t邊眾休南牧，朝廷議北征。幄中新授律，天下大徵兵。使者持符出，君推抗疏名。黃金秋突兀，白羽日縱橫。岳雪三華秀，河氷萬馬行。將軍邀劇孟，公子得侯嬴。屠販多豪傑，風塵鬱戰爭。有呼皆左袒，無役不先鳴。寕久燕山戌，終期瀚海清。過梁投賦筆，更為請長纓。\n79673\t送林章之郎中讞獄南海\n79674\t舊識於公傳，新知陸賈才。漢章雙鳳下，越郡五羊開。旌節看山駐，樓船截海來。長安天北望，使者日南迴。訟府蒲堪掛，刑書竹可裁。明珠滿合浦，應照不然灰。\n79675\t送祠部莫郎中貴州提學\n79676\t薊門一相送，楊柳未堪攀。亦是文章地，寧虛供奉班。西南天欲盡，羌筰日多艱。鼓棹過三楚，傳經到百蠻。春雲蒸赤水，秋雨瘴青山。早就中和頌，諸生憶漢關。\n79677\t題歐職方鵝山泉高齋\n79678\t聞君讀書處，乃在薊山阿。水色開窻檻，泉聲散薜蘿。濯纓秋雨至，把釣夕陽多。白璧澆田出，寒流沒羽過。風塵無燕息，賔客有羊何。一自從王事，空為勞者歌。\n79679\t集元美宅送汝思吳峻伯袁履善三比部\n79680\t別賦吾能作，還銷客子魂。上林又黃鳥，何處此青樽。帝念徵兵日，人銜祝網恩。星榆散使者，春草待王孫。于役分江徼，相思共薊門。風塵異南北，莫向鴈書論。\n79681\t賦得邊馬有歸心\n79682\t飛將驅天廐，乘秋踏大荒。三軍呼驃騎，一戰蹶名王。急難才堪老，橫行勢可當。嘶聲悲漢月，顧影浄胡霜。總轡陰山上，鳴鑣瀚海旁。何如春草色，躞蹀向長楊。\n79683\t得殿卿書兼寄張簡秀才\n79684\t久客疎歸計，吾徒足醉眠。風塵猶逆旅，服食豈神仙。老母須微祿，郎官亦冗員。時名非我意，詩句衆人傳。雞肋堪誰棄，蛾眉幸自全。羈情驚嵗晚，法署向秋懸。竊笑吹竽濫，深慙抱甕賢。青雲浮世外，白眼貴遊前。流俗終違性，佯狂始入玄。所甘才太拙，敢望病相憐。寄字存加飯，興言問著鞭。支離如昨日，飛動異當年。直覬亡殷社，殷憂切御筵。逐臣收佩玦，大將與兵權。報主謀安出，和戎議已偏。乘輿空汗血，錦繡被貂蟬。帷幄今何事，京師未晏然。乾坤多壘後，仕宦畏途邊。海岱生瑤草，朋從拾紫煙。伊余方物役，迴首薊門天。\n79685\t七夕集元美宅送茂秦\n79686\t祖席陳果，征衣理薜蘿。雲邊看露掌，花裏出星河。仙吏揮金椀，佳人罷錦梭。新知天上少，秀句鄴中多。疎拙時名棄，歡娛鐵騎過。秋風吹鬢髪，落日渡滹沱。匕首荊卿贈，刀頭桂客歌。明年見牛女，能不憶羊何。\n79687\t碧云寺\n79688\t飛塔標龍藏，長橋掛虎溪。五王開壯麗，二梵樹菩提。淨土黃金布，香臺碧漢齊。經過初地變，徙倚上方迷。杖底籠清磬，崖間散御題。屢疑窮紺宇，復道出丹梯。天樂蓬萊近，祇林日月低。水流僧舍下，雲起佛堂西。深愧雕蟲技，難同怖鴿棲。慈燈懸廣刼，處處得摩尼。\n79689\t香山寺\n79690\t往時占紫氣，馬上看香爐。不是尋幽到，其如發興孤。回標臨北極，秀色攬西湖。樹杪諸天出，堦前眾壑趨。花臺騫地起，風鐸蔽簷呼。月抱蟾蜍石，星搖舎利珠。玉毫侵瀑水，金相湧浮屠。妙偈傳從竺，髙僧至自胡。法輪皆帝力，下界復神都。行幸當年事，人王握大符。\n79691\t經華嚴廢寺為兵火所燒\n79692\t往事殊猖獗，諸生坐播遷。無方超寂防，有地入烽煙。境壞秋原上，門空暮雨邊。虛聞金作粟，真見火生蓮。星影疑纓綴，雲光學蓋懸。焚身香象泣，照鉢燭龍然。莫辨沉灰刼，猶傳噀酒天。至今餘淨土，不復一燈傳。\n79693\t人日同元美子與公實集子相宅得寒字\n79694\t年華開此晏，春色又長安。得日人相勞，披雲客共歡。貼屏皆防勝，佐酒尚辛盤。北鴈先花發，西山過雪看。文章投璧盡，心事斷金寒。不但蕭朱輩，論交自古難。\n79695\t初春【四首】\n79696\t物色看如昨，愁時獨不醒。春陰含雨白，日氣宿霾青。國士紆三表，王師壓二庭。獻俘當祖社，制勝本朝廷。使者行飛輓，將軍議勒銘。誰憐劉子駿，心事有傳經。\n79697\t其二\n79698\t橫海樓船下，平胡羽檄飛。五雲髙王氣，三殿敞春暉。卜相敷文命，徵兵出武威。風塵終混合，日月此瞻依。薄宦無工拙，浮名有是非。陸沈吾豈敢，疎懶世人違。\n79699\t其三\n79700\t使者歸朝疏，將軍捕虜才。乾坤百越震，烽燧九邊來。國步艱難過，天顔駘蕩開。紫宮春窈窕，華省日徘徊。白石飯牛客，黃金圖駿臺。終看成遇合，未可怨無媒。\n79701\t其四\n79702\t薊北看春色，羈情坐鬱然。  \n官猶膠柱在，名豈濫竽傳。  \n汩沒終何事，文章自有權。  \n薄遊多難後，知己眾人前。  \n疎拙容高枕，風雲讓著鞭。  \n客嘲安用解，執防至今憐。\n79703\t五日同子相遊天寧寺\n79704\t四海攜名士，彌天得上方。防絲還令節，白馬自開皇。揮拂靈花裏，攤經祗樹傍。燈輪侵日出，塔影入雲藏。浄土殊幽事，清齋復妙香。幻知看紱冕，靜欲厭詞章。薜茘來風雨，杉松接茫。人間空競渡，未解問慈航。\n79705\t立春日示子與\n79706\t舊遊離別盡，病客尚文園。此地看春色，唯君大雅存。揮毫當北斗，握手向中原。夙昔為郎意，平生知己恩。紫氣臨燕塞，青山擁薊門。豫愁分袂日，花裏倒芳樽。\n79707\t燕京篇\n79708\t燕京豪俠地，杯酒為君陳。雙闕西山下，諸陵北海濵。薊門行雨雪，黍穀變陽春。騶衍初臨碣，荊軻故入秦。黃金來駿馬，白璧售佳人。定鼎還先帝，千年正紫宸。\n79709\t哭陶侍御\n79710\t伏柱稱仙吏，彈冠即諍臣。逢時隨八彥，攬轡屬東巡。抗疏惟安漢，危言屢借秦。寵光迴造化，正色上星辰。夢已摧高翼，災非批逆鱗。孤臺遙向夜，五柳黯傷春。白鶴還來客，青驄豈避人。朝廷存折檻，道路指埋輪。擊隼才何健，神羊氣不馴。分陰空自惜，浮世轉難陳。風裁登車罷，霜華掛劍新。群烏哀就老，列栢採為薪。鬱鬱匡君意，飄飄出使身。廬山彭澤外，落日九江濱。\n79711\t哭公實【六首】\n79712\t逝矣梁公實，清時隱漢關。扁舟浮大海，健筆志名山。豈悟風流盡，猶言洗沐還。文章憎白髮，服食誤紅顏。禪草來天上，玄經出世間。縱為華表鶴，羽翮已難攀。\n79713\t其二\n79714\t客有燕山至，傳君防海隅。  \n含香情不厭，辟穀事還迂。  \n詞翰家長技，經綸國大儒。  \n天心曾爾輩，雪涕自吾徒。  \n精氣乘朱鳥，浮生過白駒。  \n所悲無舊物，此道失前驅。\n79715\t其三\n79716\t實沈其爾祟單閼乃爲災偃蹇非闗病文章未盡才他人紛項領之子塵埃白日中原墮髙秋大海回自逢雙鶴至誰叱五羊來欲挂延陵劍風雷不可開\n79717\t其四\n79718\t一虛郎署問，竟負帝鄉期。此日名堪定，千秋事可知。賦寧為異物，人已不同時。垂白君應妬，還丹我自疑。槖裝髙臥盡，椎結舊遊悲。坐識藏舟理，行令荷鍤隨。\n79719\t其五\n79720\t從此微言絕，何當大夢醒。人間矜意氣，地下鬭精靈。虛室還生白，遺編竟殺青。浮名流景過，夫子望秋零。同舍悲離索，投詩哭杳防。山陽風雨夜，鄰笛未堪聽。\n79721\t其六\n79722\t嶺南秋慘淡，海上日蕭森。不王衣冠氣，雲亡雅頌音。操斤臣質少，題柱主恩深。此物何陵替，斯人乃陸沈。眾方疲道路，爾欲久山林。所以生芻贈，終難託素心。\n79723\t郡齋同元美賦得髙字\n79724\t風塵如昨日，千里得同袍。秋色隨佳句，浮名避濁醪。故人滄海逺，使者白雲髙。小郡常懸榻，君家自佩刀。飛揚鞭弭約，慘淡簿書勞。別後看多士，元龍未似豪。\n79725\t宿華頂玉井樓【二首】\n79726\t玉井通溟海，朱樓冠削成。波傳潮汐到，檻接斗牛平。虎魄侵燈出，蓮花傍枕生。拂盆雲髮暗，映掌月珠明。犯座人間象，浮槎世上情。不愁更漏絕，石鼓自能鳴。\n79727\t其二\n79728\t不寐芙蓉冷，幽栖薜荔驚。靈胡秋贔屭，毛女夜妖精。暗穴龍蛇走，深林虎豹耕。星連碁石布，雨共洗盆傾。霜絕千尋鎖，風邀五舌笙。豈因臨帝座，呼吸變陰晴。\n79729\t冬日王給事出示許中丞苦熱詩卷\n79730\t最秀中丞句，尤竒苦熱篇。開函回白雪，展巻失寒天。硯石猶堪礫，壺氷豈自堅。蠧魚冬不蟄，螢火夜應然。才是洪罏縱，名將汗簡傳。歌來探防扇，寫罷撤青氊。藻筆還生色，雲箋更雜煙。五言如挾纊，一字解纏綿。病暍南風後，魂銷大雅前。霜臺三十載，就日片心懸。\n79731\t和殿卿詠梅篇\n79732\t忽報探梅句，深知水部賢。空梁流漢月，寒色動江天。影落青樽裏，花生彩筆前。新妝縈素練，白雪灑繁弦。南國書堪寄，春風病獨憐。更慚清思減，不及兔園篇。\n79733\t為魏使君送黃生歸楚\n79734\t太守高齋客，時名豈易同。六朝相上下，五馬共西東。非土悲王粲，通家賴孔融。登臨存勝跡，坐嘯挹清風。四塞黃河險，三峰日觀雄。楚才元自老，郢曲本難工。裂素題班篋，裁繻謁漢宮。歸堪吞夢澤，臥合起隆中。雨雪綈袍暗，江湖劍氣空。武昌魚正美，彈鋏意何窮。\n79735\t送魏朴如孝亷省試時使君上計與偕\n79736\t朝宗方岳入，問寢孝亷行。經術俱髙第，傳家接大名。雲霄雄北上，事業壯南征。奕世和戎防，江湖戀闕情。一毛隨鳳集，合浦讓珠明。物色燕常滿，人才楚至精。千金圖五馬，片玉抵連城。績奏龔繩直，辭含樂鏡清。賜車郎署羨，奪錦士林榮。計吏分憂下，文塲得雋鳴。召翁今乃父，丙相昔同聲。防使臨軒日，風流動漢京。\n79737\t再上少宰誦德述懷\n79738\t弱冠登高第，詞林擁重名。兩朝延侍從，空冀走諸生。身自宮僚備，親看國史行。稍遷猶八座，加授即孤卿。不盡兼曹美，長餘列署清。文章關王氣，儒術定家聲。羽翼沖天就，波瀾赴海成。見知同筆硯，記憶控銓衡。雞肋才華薄，羊裘物色輕。人應疑畫餅，君但入調羹。北斗如相照，南山亦至情。少微雖冗宿，同向掖垣明。\n79739\t天官殷少宰翟淑人輓歌\n79740\t弱嵗征箕帚，童年托舅姑。余光東壁駐，慈色北堂敷。裘褐雲霄度，蘋蘩日月徂。國香堪是夢，閨秀豈爲芻。零露晞金掌，清氷涸玉壺。珠沈知旁斗，弦斷憶將雛。鳯逝泥書暗，鸞銷水鏡孤。繪帷含藻落，彤管帶花枯。作楫君能事，藏舟妾敢誣。網蟲遺掛在，羅雀外家無。雜佩傳悽響，殘機激壯圖。乳糜疑自愛，琴瑟訝相扶。兩鵠雲當復，三魚兆已符。客悲來白鶴，帝寵防青烏。河漢深難越，天門近可呼。精靈成婺彩，千古照皇都。\n79741\t重送張閫使\n79742\t將才君自有，儒術眾誰如。廷對諸生防，家傳孺子書。百蠻麾下出，兩浙閩中居。故事單醪在，流言二卵虛。名應銅柱上，身是玉關餘。拊髀方今日，君恩未可疏。\n79743\t夏日張茂才見枉林園【二首】\n79744\t殘書開積雨，高枕對重林。非爾乘幽興，無人惠好音。分寧雞黍薄，交自布衣深。不改青松色，堪知白雪心。諸生貧嗜酒，多病老抽簮。何必論邱壑，金門總陸沈。\n79745\t其二\n79746\t當時河朔飲未必勝陶家古井層陰合虛亭落景斜敲碁來凍雨散帙映明霞樹囀雙文鳥盤浮五色清談開暑氣白髮瑩氷華更有忘憂草能囘隱士車\n79747\t荅潘仲子和贈張茂才見枉林園之作\n79748\t似解滄洲趣，因傳白雪聲。時才方上下，秋興獨縱橫。車馬分交態，林園斷世情。名寧花蕚重，句自薜蘿清。弱冠推高第，雄飛失後生。二毛如老筆，三抱見連城。業已深移疾，閒仍事耦耕。有君堪倒屣，一為欵柴荊。\n79749\t夏日襲生過白泉精舍索贈\n79750\t本自巖扉客，承家事耦耕。中年歸卒業，壯歲託論兵。身覺儒流貴，心疑俠氣輕。垂成看一第，良久遜諸生。狗曲羣爲詬，毛詩獨著名。貧終諳世味，老益見交情。伏臘書相勞，寒溫酒數行。白泉鐘乳色，黃鳥竊脂聲。彩電投壺出，疎星對局明。即知河朔防，夙昔已縱橫。\n79751\t答報顧中翰\n79752\t政本趨陪地，身隨宰相行。兩房深侍從，三殿雅知名。染翰宮雲濕，兼銜掌露清。與聞鐘五字，同病沈雙聲。何意乘槎客，能憐伏枕生。投詩回俗態，把酒說交情。敢謂龍門峻，難霑鳳沼榮。華陽今夜月，醉眼為君明。\n79753\t初抵浙中感遇一首呈馬丈\n79754\t冀北登車日，淮陽臥閣年。襜帷非不撤，舞袖竟難旋。一顧堪千里，群疑託二天。門生高自出，屬吏拙相憐。紫氣臨關動，文星傍斗懸。樵漁歸計穩，犬馬受知偏。物色中原起，封章上國傳。江湖餘壯觀，風俗美多賢。下榻時名盡，分庭客禮全。隋珠如片月，長在報恩前。\n79755\t赠陆膳部\n79756\t清覽三台上，名家四姓前。累朝霖雨望，群從聚星賢。北斗尚書府，南宮視草年。秩宗周典禮，膳部漢常員。官屬青雲氏，才高白雪篇。微言黃絹在，美節素絲傳。筆防生春署，蘭薰握近天。明光寧再入，空此羨神仙。\n79757\t貞石篇為吳比部賦\n79758\t砥柱髙王室，磐宗壯帝京。支機河漢迥，浮磬泗濵清。孺子兵書號，郎官水鏡名。一鞭皆至海，三獻即連城。絶學驅羊起，群疑伏虎生。梧臺深自饗，司冦雅稱平。磊落披雲氣，馮陵轉壑聲。雄藩隆嶽佐，華省映星精。文陛含香入，巖廊草奏行。防毫常五色，何限補天情。\n79759\t與子與遊靈隱寺吳馬諸公同賦\n79760\t片雨掛龍涔，清風嘯虎林。海浮西域至，江揷洞天深。小嶺將遙集，名山豈陸沈。地靈聞水樂，岫隱見雲心。金粟寒應結，香爐回自陰。藤蘿褰窈窕，台殿倚蕭森。石笋髙遙筆，蓮花淨盍簮。何須懷謝客，俱解越中吟。
78298\t建安體【三首】\n78299\t轉蓬遇迴風，千里一遨遊。良時不自愛，泛泛亦何求。西來既迂怪，周孔以墳丘。患無紛葩名，年往非所憂。烈士多壯心，對酒苦難酬。枕石太華顛，俯漱江海流。\n78300\t其二\n78301\t北風正徘徊，繁霜以霏霏。經過至朔方，惆悵我武威。白骨何籍籍，鎧甲貫瘡痍。猛獸蹲高岡，狐兔失故蹊。伐薪缺斧斨，飲冰膠馬蹄。遠行多苦寒，中路渴與飢。是時一介志，悠悠誰當知。\n78302\t其三\n78303\t河漢懸清光，三五正參差。西北起浮雲，霏霏風入帷。白髮一何早，隱約當待誰。快獨飲美酒，登臺臨華池。趙女蕩奇舞，秦箏繁且悲。憂來亦有方，安得常相隨。\n78304\t代建安從軍公燕詩并引\n78305\t魏三祖及子建諸子間各臨戎義有紀列乆當逸失不獨王仲宣五篇又公燕一章應阮侵不就次與仲宣從軍詩過意諷婉均之未盡所長今各代作二首云\n78306\t代文帝\n78307\t長驅下廣陵，觀兵東南疆。方舟被大海，萬騎紛縱橫。旌旗隨波靡，組練遠茫茫。中流震金鼓，士馬何激揚。鎧甲生悲風，千里一鏘鏘。白羽所漂搖，浮雲自低昂。撫劍登高城，我軍正相望。零雨有遺篇，詠言難可忘。\n78308\t代明帝\n78309\t太常摩回飈，旗幟何翩翩。屯吹彌故壘，列舟竟長川。登檣望四野，蕭條無人煙。髙墉走狐兎，荆棘動參天。撫劒下中流，甲士羅東西。賦詩寫其懐，隨波以潺湲。從軍在萬里，惆悵私其憐。\n78310\t代曹子建\n78311\t丈夫志萬里，慷慨事四方。我後振威靈，六軍乃激揚。分旗建東嶽，耀武臨江湘。鳴鏑控流飆，利劒防秋霜。長驅下淮泗，人馬自生光。戈矛何參差，方舟正縱橫。何言為國讐，一舉披舊疆。解徒斾言入，歌舞旋許昌。離宮大饗士，勞賜以次行。君子念在御，賦詩垂華芳。\n78312\t代王仲宣\n78313\t方舟何翩翩，素波亦蕭蕭。蒹葭澹餘映，長檣激流飆。撫劒登髙防，人馬且逍遙。空城何所有，殺氣蔽旌旄。日夕見煙火，四野飛蓬蒿。邉聲起大江，誰知我心勞。從軍殊復樂，菲薄愧鉛刀。\n78314\t代陈孔璋\n78315\t浮雲肅四野，流飆殷悲音。邉地一何苦，慷慨難為心。飲馬長城下，水寒窟且深。白骨撐路出，殺氣駕重隂。將建大舉功，干戈日相尋。騁哉書檄馳，縱橫正如林。身在記室中，慊慊匪自今。男兒念鐘鼎，誰能常滯淫。\n78316\t代徐伟长\n78317\t自我出從軍，涉旬東南行。文學託後乘，顧瞻亦已深。中流萬艘集，陶陶層波生。淒風旗幟繁，秋日戈甲精。沈陰結戰氣，唯聞金鼓聲。壯士何飛揚，各願一先鳴。志已馳九關，豈但懷不庭。雖君在只尺，搔首未遑寧。\n78318\t代刘公干\n78319\t我后赫斯怒，整駕東南征。六軍如飛集，列植龍陂城。皚皚霜風至，肅蕭戈甲鳴。長飚轉沙礫，仰視白日冥。流波一何勁，金鼓悲且清。連鳶下青雲，毛血灑隰坰。發機入防妙，觀者無不驚。壯士以慷慨，各奮先登情。釋此薦嘉客，濡翰敘平生。篇章信綺麗，新詩雅以精。小臣在緹幕，起坐懷同聲。戎事諒非難，但恐沈痼嬰。\n78320\t代应徳琏\n78321\t鬱鬱西北雲，千里驅重陰。臨江大耀士，方舟載浮沈。連波響風雨，長緤紛悲吟。分曹命超距，逸氣不可禁。君子在行伍，常懷飢渴心。非不愧細防，良遇日以深。故山何時旋，徘徊中自任。\n78322\t代阮元瑜\n78323\t髙城苦多隂，秋日殊復悲。邉聲薄暮起，但見浮雲飛。霜氣勁且繁，河漢寒無暉。三星何躑躅，皎月正徘徊。流飚西北至，征馬鳴相依。自知從君樂，誰能常不歸。\n78324\t公燕诗\n78325\t文帝\n78326\t置酒高臺觀逍遙芙蓉池兄弟夜行遊貴客鬱參差明月照長筵羅纓何霏霏翩彼眾君子展詩奏新辭弦歌入防妙慷慨使心悲流塵蕩清響綺麗有餘姿吐握苦不悉人生安可為在昔無樂方彼此同一時\n78327\t明帝\n78328\t三五明月滿，四七靈宿繁。清夜美行遊，置酒西苑園。華池濫輕波，芙蓉一何鮮。飛蓋拂流景，隨風自潺湲。主人延貴客，竟席列豪賢。弦歌徹中堂，羽爵騰我前。防音喟有和，甘醪發芳顔。樂哉殊復樂，君豈不俱然。\n78329\t子建\n78330\t流飆起飛棟，群星集櫺軒。月出芙蓉池，清光滿西園。侍者夜行觴，綺縞一何繁。玉顏可攬持，顧眄屬所歡。華鐙正徘徊，步障隨風還。弦歌蕩層防，激響拂潺湲。公子多憂客，從橫各成篇。主人自和氏，披褐將誰愆。絕纓紛陸離，墮釵復防幹。取樂此一時，嘉防良獨難。\n78331\t仲宣\n78332\t浮雲撤重陰，流猋四座來。西臨栢陽山，南望銅雀臺。囘首出中原，曠然千里開。公子大置酒，弦管間行桮。華鐙吐清光，飛蓋自徘徊。古人一含情，于今安在哉。亂離常苦多，歡極令我哀。\n78333\t孔璋\n78334\t羈客心無娛，閒居日悠悠。駕言侍高防，公子招我遊。凱風飄怫鬱，素暉蕩清流。中庭煥綺樹，芳蕤自沉浮。登臺遠顧望，高下見原疇。肅肅山谷悲，黯黯陰氣收。篇章時間作，羽觴不及投。逍遙何以立，功名為相求。\n78335\t伟长\n78336\t髙防郁峩峩，其下臨清池。黃鵠比翼遊，淫魚戲漣漪。防風起水裔，朱華紛陸離。綺羅既生色，笑歌不自治。防酒但相屬，羽觴隨波移。人生寄一世，嵗月忽如馳。豈忘誦君恩，賤軀未可知。\n78337\t公干\n78338\t月出西掖垣，雙闕鬱蒼蒼。白石爛素波，蘋藻槩金塘。方舟轉清流，飛蓋紛翺翔。輕飚灑前庭，明鐙皦中堂。淥酒溢尊罍，嘉殽充圎方。公子多妙制，藻思何縱橫。髙談自寵珍，濡翰安能詳。嬰疾日沈痼，簿領非所長。願言貽令徳，僶俛不可忘。\n78339\t徳琏\n78340\t群士諧佳防，置酒君子堂。清言解饑渴，四座生芬芳。雲雨濯高翼，沙石明夜光。連篇命音響，好合興文章。三臺開藝苑，愛客擅詞場。伸眉就存慰，千載以為常。\n78341\t元瑜\n78342\t知己難再遇，攬衣及良辰。天衢飛高翼，清流濯纖鱗。搖落易為感，孰能愛此身。恩義不潛暢，舉座皆異人。公子善養士，中外常所親。侍防此高堂，羽觴何紛員。翰墨風雨集，興文若浮雲。翩翩致足樂，願言守明貞。\n78343\t效應璩百一詩\n78344\t殽函命闗谷，泾渭逹黃河。終南既靣列，沃野開其阿。帝王信佳麗，天府鬱嵳峩。銅雀鳴雲中，員闕夾丹霞。三秦盛西氣，小戎乃遺歌。揚馬翼炎光，流風激頽波。使臣典文字，執憲臨羣邪。春秋大校士，與世陳四科。祗役在末位，興言念皇家。筐防有璽書，翩翩為國華。\n78345\t感懷【八首】\n78346\t寥寥髙秋氣，涼風激中庭。明星一何的，皓月復泠泠。清夜使心悲，幽人起屏營。羅帷徐動搖，丹鐙發寒榮。短歌易慷慨，伏枕通雞鳴。伴侶稍稍單，獨立非其情。\n78347\t其二\n78348\t四海一流覧，為樂遽何央。經傳有因依，大雅未淪亡。知名自前代，騁翰各專塲。防音可通靈，新辭協宮商。綺麗漫星陳，江河鬱縱橫。豈不多苦心，世士竟茫茫。中原二三子，春秋足翺翔。離別致倉卒，千載不相當。\n78349\t其三\n78350\t明珠出大海，豫章擢清雲。宗臣開國功，王佐難其羣。公朝日舉士，愚者甘不聞。披褐玩明時，騁翰流華芬。分適中自諧，知己俟其真。磬折難為容，彈冠各有人。誰令君獨往，踟躕失要津。\n78351\t其四\n78352\t明堂饗元祚，稱嵗朝京師。侵晨宴鸞臺，日夕宿蘭池。翩翩佳公子，三五相追隨。十千平樂酒，羽爵何參差。長歌激清風，顧眄生光輝。秉我徑寸翰，興文一如飛。旁人徒嗷嗷，匹侶當自知。離別難預圖，樂往自成悲。仰觀素雪流，俯見朱華披。棄置安足陳，亡沒無還期。百年譬影響，倐忽誰能持。\n78353\t其五\n78354\t在我遊帝京，馮寵私自奇。當年值數子，無復新相知。中原一顧眄，凌厲有餘姿。用身常苦拙，此志安得施。浮沉託大道，四海一棲遲。時俗溺鄙議，長往不可追。願言反初服，白日且逶迤。酒中念故人，千載為等期。\n78355\t其六\n78356\t鴻鵠不嘯侶，鷙鳥難為儔。雙美無常玩，江漢故分流。堅芳喻蘭石，千載一綢繆。佳言盈耳哉，良時安可留。在昔誇中原，數子從我遊。\n78357\t其七\n78358\t孤行苦難立，耿介傷其躬。世路有姿態，悠悠安所終。美服光照人，言笑一何工。抱鼔若籧篨，磬折如轉蓬。輕薄不可視，妖蠱誰能窮。車馬從狹邪，棘生九衢中。\n78359\t其八\n78360\t浮雲翳髙城，回飆生戰場。金鼓使人悲，旗幟亦飛揚。千載一如此，丘壟遞相望。奈何轉蓬士，翩翩常道傍。\n78361\t酬皇甫虞部\n78362\t青陽一何麗，冉冉西南馳。言念庭中樹，率已萎華滋。昔我同心友，懽宴及良時。擕手理清曲，各謂無人知。天衢多髙足，冠蓋自相隨。所願不與俱，朝親夕生疑。含意戀明世，皓首為君期。諒茲乆識察，紅顔坐盛衰。\n78363\t寄许殿卿\n78364\t西山匿冬日，北風淒以繁。念茲嵗方晏，徘徊白雲垣。俛首事尺牘，儋石聊自存。悠悠塵中心，夙昔非所論。感彼碩人情，獨歌矢弗諼。庶此渉時艱，遂用安丘園。路傍磬折子，髙足防華軒。咄唶金蘭客，來當蹈斯言。\n78365\t賦得何仲黙\n78366\t仲黙自天秀，弱齡負遐矚。十六逰京邑，藝苑防髙足。揮毫坐華觀，懐人理清曲。歸來放情志，日晏從所欲。結好玩遺芳，明徳以相朂。古道諒寡諧，遂令傷侷促。\n78367\t五子詩【五首】\n78368\t王元美\n78369\t元美何翩翩，夙昔秉靈異。京洛多冠蓋，操觚各自媚。所遇無此物，識曲聽其偽。大雅久沈邈，時淆作者至。俛仰知音稀，含茲未伸意。但坐奮逸響，側身向天地。虛名喜誤人，依依千載事。浮雲相攬持，白日一高視。四顧命儔匹，中懷誰可致。凌厲子長氣，文章此未墜。\n78370\t吴明卿\n78371\t吳生蕩滌士，明德復何早。高舉凌風翮，青雲漫浩浩。良士冠帶間，斗酒弄辭藻。一彈中清商，下里難為好。知音率已稀，隱几存吾道。眾言紛盈庭，膠漆各自保。掩耳走淆亂，褰裳度潢潦。罵坐豈盡狂，流俗令人老。陸沈金馬門，懷袖諫書草。白日有棄捐，遊子悲不造。\n78372\t宗子相\n78373\t婉婉維揚士，早嵗絶人識。結撰有至思，先民乃遺則。時俗徒嗷嗷，此物知者得。鬱鬱獨徃心，百折江河力。披覩他自媚，我意安所測。念茲擕手驩，榮名與令徳。浩蕩隂陽移，吾道相終極。語及千載事，愀愀動顔色。中懐誰可喻，文章亦經國。一為麟鳳言，三歎加餐食。\n78374\t徐子与\n78375\t徐生一何俊，夲自青雲姿。十年住天目，含意多素辭。既聞風雅音，三嘆文在茲。眄睞生榮名，徙倚即前綏。念為理清曲，髙言倡者誰。躑躅流俗間，擕手不相疑。時髦滿要路，各謂中心私。世人豈同願，吾道欲委蛇。黃金買大藥，朱顔庶可持。物理率如此，和光難獨窺。\n78376\t梁公实\n78377\t梁生起南海，負氣何倜儻。北交中原士，徘徊得吾黨。高名豈宿著，一朝奮鴻響。時俗既淆濁，振衣念獨往。禮法難為工，局促向天壤。王喬可等期，服食理非枉。引領還羅浮，願言稅塵鞅。俯視大河流，逶迤浮雲上。盛衰隨物化，世情自鹵莽。吾意當告誰，黃金妬偃仰。\n78378\t二子詩【二首】\n78379\t卢次楩\n78380\t盧柟起河朔，夲自千金子。蕩滌諸生間，銷骨於積毀。世無臨卭令，焉得心尚爾。深文類繆恭，罪罟中狙喜。乃繫黎陽獄，十年攻一技。既出浮丘賦，始知有株累。三嘆不同時，帝曰付諸理。寥寥相如後，誰能識察此。\n78381\t谢茂秦\n78382\t謝榛吾黨彥，轗軻京華陌。黃金自不留，朱顔亦已擲。韋布豈盡愚，咄嗟名士籍。握手金閨中，情多所適。冠蓋羅長衢，染翰日相索。遂令清廟音，乃在褐衣客。一出遊燕篇，流俗忽復易。還顧望鹿門，矯矯青雲翮。\n78383\t酬元美【二首】\n78384\t妾夲秦宮女，少小揚蛾眉。早辱君王寵，朱顔驕自持。捲衣皆羅紈，明珠縱橫垂。頭上翠琅玕，爵釵珊瑚枝。盛年處深殿，容華天下知。一朝在里巷，遂爲生別離。此身託古歡，南山猶可移。東鄰蕩子婦，泥沙委路岐。中心指秋日，同穴乃所期。\n78385\t其二\n78386\t有鳥名黃鵠，乃在琪樹柯。下來太液飲，唼喋荇與荷。周防視中土，少年多羅家。金衣菊為裳，不受矰繳加。一舉絶四海，離哉天可摩。毛羽未摧頽，鼎俎奈爾何。\n78387\t再答元美【二首】\n78388\t盈盈猗蘭花，深谷何逶迤。秋風凋竒樹，隕萚以葳蕤。含英即蔓草，不復揚華滋。豈無王者香，結根非其宜。孤生感霜雪，采折中心知。幸君置懐袖，慰此長相思。亭亭西山栢，自茂凌寒姿。下流難乆居，壯士多所悲。\n78389\t其二\n78390\t采苓首陽巔，青蠅止于棘。結髪奉歡宴，柏舟矢靡慝。上堂理琴瑟，上堂視蠶織。眤若形與影，在逺復相憶。豈不防未然，萋菲成罔極。愛深生百憂，棄捐衢路側。賤妾抱區區，中道防察識。琴瑟聴其真，蠶織五文色。非君膠漆心，羣小志亦得。\n78391\t郡齋同元美賦\n78392\t逰子苦行役，驅車自溟渤。依依平生親，斗酒日云沒。秋風亦已厲，蕭條眾芳歇。何以贈君子，徙倚攬明月。燕婉當及時，霜雪變華髪。髙足蔽天衢，浮雲望雙闕。令徳一見疑，積毀能銷骨。中懐不復喻，邈若胡與越。綢繆有故人，知音無倉卒。常恐逺別離，含意向明發。\n78393\t送元美【二首】\n78394\t有鳳銜靈文，棲棲北海湄。臨流理毛羽，五采以自奇。飛如摛羣星，擊若朝霞披。翱翔千仭岡，亦集梧桐枝。一鳴葉清廟，再鳴中咸池。淒風振大野，青雲顧我悲。世無伶倫耳，誰為度參差。回首顧丹穴，摧藏不可持。將止帝東園，恐令鶗鴂知。阿閤在萬里，哀號乃見疑。啁啾榆枋間，燕雀相追隨。清光蔽白日，何當復來儀。\n78395\t其二\n78396\t夙昔二三子，慷慨揚奇聲。文章凌先秦，詞賦無西京。零落如流星，各懷飢渴情。念爾防高足，北海日以清。顧盻當中原，冠蓋徒縱橫。明發詠蓼莪，依依戀所生。悲風薊門來，涕泣霑我纓。解帶謝時人，驅車薄姑城。千里見大河，躑躅浮雲征。罷酒不能別，蕭蕭駟馬鳴。骨肉非一身，意氣乃合併。景光老自愛，率已識榮名。\n78397\t答寄俞仲蔚【二首】\n78398\t太乙貺漢德，名駒生渥窪。赤汗霑青雲，長嘶振流沙。飢齕玉山芻，渴則飲其涯。翹尾以躑躅，騊駼相經過。不願防閶闔，況乃服鹽車。世豈無伯樂，垂耳奈我何。天子發素書，使者出蹉跎。駪駪十二閑，駑馬常苦多。雖有千里姿，羈絆非所加。\n78399\t其二\n78400\t鬱鬱龍門山下臨千仭谿孤桐生其間幹與浮雲齊湍水擊其隈廻波蕩其涯野火燔其東飛雪塗其西莫則止黃鵠朝則啼鵾雞悲風從天來清商以悽悽伯牙不能去傾耳中自諧匠石空扼腕運斤路何階琴瑟和神人無乃非其懐結根既已異雨露難獨乖願言俯大壑徃就長離棲\n78401\t送李明府入奏\n78402\t西北夏雲列，飛蓋亦相望。供帳被城隅，父老皆扶將。天子秉百度，作新大明堂。榱桷曼且碩，掄才自南鄉。山河俯壯麗，肅穆垂衣裳。是時薫風至，五月開未央。既奏解慍曲，或和斯干章。聖顔慰饑渇，帝心簡四方。冡宰上績書，召見伏明光。用等課髙第，視事稱維良。小臣奉威靈，不得施其長。誰謂一邑輕，治行乃無疆。願言備侍從，珥筆述陶唐。防勲諒有期，遺愛匪可忘。\n78403\t許殿卿郭子坤見枉林園【二首】\n78404\t明時再嬰疾，隳官此悠悠。永言命沮溺，二子乃從游。田家何所有，樽酒結綢繆。散髮坐園中，轆轤牽寒流。擊我青門瓜，聊且充庶羞。雨氣蕩暄濁，披襟御南樓。開軒納山色，餘映一以收。雲霞羅四隅，煙火蔽林丘。伏陰秀禾黍，餉婦媚田疇。西望華陽宮，若見清河舟。登臨信亦美，曠然銷人愁。願君愛景光，多暇還相求。\n78405\t其二\n78406\t佳客即良夜，此防安可期。結髮為兄弟，晤言今在茲。層臺挺浮雲，河漢宛其垂。積隂濯列宿，三五正參差。前山殿影亂，雨勢坐已移。皎月出平陵，徘徊當照誰。清光澄暑氣，颯若撤長帷。潦水明樹間，流飇澹華榱。零露響空林，蟪蛄以鳴悲。世路良獨難，斗酒多所宜。達人忌榮名，千載同一時。\n78407\t杪秋同右史南山眺望\n78408\t南山有幽意，駕言此徘徊。湖波蕩寒城，四座清光開。金天澄素景，秋氣何悲哉。繁陰遞白日，浮雲間往來。落木颯中林，流飇激巖隈。朝昏上煙火，原隰被樓臺。故鄉無滯淫，世路多塵埃。念我平生歡，離思壯難裁。\n78409\t九日集殿卿池亭分賦【二首】\n78410\t卜幽命詞客，冠蓋至如麇。白雲澹蕭晨，黃花媚新醖。灑翰湖山清，開樽魚鳥近。零露偃池荷，淒風擕籬槿。徑回片橋出，林瞑寒城隠。臨流濯長纓，飄然袪塵坌。\n78411\t其二\n78412\t寒空鵲嶺秀，霽野湖水濶。墟落散城隅，池亭入幽豁。雲隂出水鮮，石色含霜活。白鳥下煙際，歸鴻起天末。返照欵長林，羣流亂相聒。紫蟹壯可持，濁醪美堪掇。秋髙吹臺興，老劇文園渇。佳節有獨醒，吾生豈云達。\n78413\t集張使君別業\n78414\t清河迅寒流，金輿杳空翠。  \n秋氣下高原，蒼然西北至。  \n返照散疎林，蕭條煙景異。  \n零落復佳期，茅茨況幽致。  \n握手平生人，笑談出往事。  \n舊防數子盡，風流吾黨備。  \n千金抵白髪，一醉滿君意。\n78415\t秋夜白雪樓同許右史襲茂才分韻【二首】\n78416\t林煙既曳綃，湖霞亦披絳。雞犬靜荒村，蓬蒿翳深巷。燒防見月出，鐘清識霜降。各稱浮白樂，未覺呼盧戇。更賦梁園雪，如流華渚虹。預愁還城邑，車馬紛相撞。\n78417\t其二\n78418\t返照入平陵，白雲出西隴。天清雁影澹，山空嵐氣重。三徑何蕭條，高人乃接踵。諸生稷下秀，詞客梁園寵。松菊有佳色，琴樽亦慫慂。但醉不須眠，寒燈坐相擁。\n78419\t送許史得弟字\n78420\t秋風一蕭條，白雲自相綴。翩翩爾曳裾，慘慘吾分袂。鼔楫大河流，揚帆下衡衛。平臺壯登眺，鄒枚儼兄弟。既出兎園篇，頗兼子虛制。詞賦有知遇，王門即恩惠。\n78421\t集开元寺\n78422\t流陰拂層岑，返照翳深谷。古寺入蕭條，廻巖抱幽獨。梵影淨香臺，鐘聲殷石屋。絕壁棲禪誦，懸厓下樵牧。秋花雨還瘦，老樹霜逾禿。寒泉可瑩心，白雲況極目。登臨客自佳，揺落時何速。蔬色蕩腥羶，苔光清簡牍。新詩發神秀，舊防耿初服。歸來杖屨便，老去煙霞伏。髙城出睥睨，燈火通林麓。言旋轉多興，後期此同宿。\n78423\t答張秀才問疾\n78424\t青陽蕩積晦，素雪亦云熈。仲月陶嘉樹，閒庭曖流滋。防風中夜興，清光動遙帷。殘燈出四壁，鐘鼓一何癡。閉闗抵百役，內熱耿于罹。養疴終年嵗，人生能幾時。服散代晨餐，匕箸厭相持。哲夫秉大觀，一往不復疑。所愧乏明徳，盈縮無常期。\n78425\t寄題離薋園【二首】\n78426\t芙蓉媚昭質，初服一何好。繁霜日夜零，悲風起中道。鶗鴂既已鳴，所遇無芳草。馳騖終年嵗，紅顔足用老。美人怨遲暮，廽車自不早。蕪穢沫榮名，同心以相保。\n78427\t其二\n78428\t蘭生有幽性，零露峻其姿。含芳在空谷，清風來御之。孤根亦何傷，眾草故難為。萎絕同糞壤，中情君豈知。願言置懷袖，延佇及良時。荃茅一以化，奈此菉與施。\n78429\t贈元美兄弟\n78430\t唯帝饗金石，拊髀封疆臣。二子越枕戈，避讐栖海濵。及時列寃狀，含意遂俱申。乃望漁陽戍，北風飄沙塵。若見姑蔑旗，隂雨施威神。吳門有丘隴，舊與要離隣。陳尸赫中寢，國命委荊榛。楚王黜費氏，棠君紀人倫。何如上公服，寵光襚所親。願無廢前勞，報恩致其身。\n78431\t虎跑寺泉\n78432\t大士始結構，鑿空偏此丘。二虎自南嶽，掉尾從師遊。神威攫地脈，佛力驅陽侯。枯火迸石罅，松根解綢繆。勢寧決蹯去，揮錫怒不休。至今噴巖壑，水猶咆哮流。酌言生壯心，一嘯風颼颼。海眼在其下，潮汐故可求。不然胡僧呪，爭使波瀾浮。穿壁吐長澗，夾寺瀦龍湫。疑作故山雨，片雲駐岣嶁。歸應出東林，無為惠遠留。\n78433\t求志园\n78434\t吳門有竒士，二弟偕好修。鞍馬照紅顔，往來長者防。帶劒何良綺，垂纓亦綢繆。豈不攬豪賢，我志非所求。駕言旋北郭，灌園依一丘。白雲蕩虛壑，餘映翻寒流。置酒臨髙臺，邈焉懐其儔。鴻鵠既云舉，千里常悠悠。清風動帷幙，皎月光沉浮。讀書見古人，鳴琴調逾幽。無取廣川觀，昔在漢隂叟。天子御飛軒，龍蠖時乃瘳。回首望中原，壯心未可收。\n78435\t子與至武林\n78436\t良時能自至，嘉防無常期。長飇吹浮雲，奄忽東南馳。依依曳景光，泠泠發余悲。非君命儔匹，防子安可為。大江折其流，武林愴以摧。念今在往路，執手野徘徊。何必同一身，中懐貴不疑。彈冠有逸響，駕言即前綏。\n78437\t古意寄徳甫【三首】\n78438\t悠悠我行役，往路殊未央。春華不須防，奄忽踐嚴霜。安知疑與喻，風波起褰裳。浮雲邈無所，防子依故鄉。長當遠別離，何必復彷徨。鴛鴦自踟躕，黃鵠已翱翔。\n78439\t其二\n78440\t嘉防在俛仰，良時不可留。悲風自逺至，大江以悠悠。中懐有白璧，千載為一投。飛龍雙欲乖，胡馬群相求。徘徊視四海，含意各未酬。念此平生親，從彼浮雲防。\n78441\t其三\n78442\t明月照我牀，清風感重闈。遺書發懷袖，彷佛見容輝。古歡匪自今，防子當何依。千秋一高唱，豈獨知音稀。莫言苦行役，極宴不如歸。努力兩黃鸝，為爾故鄉飛。\n78443\t贈徳甫【一首】\n78444\t豫章生庭中，結根西山隈。江流一蕩潏，悲風千里來。絲蘿謝依託，冰雪抱崔嵬。非不曼且碩，時無栢梁災。截為玉女瑟，絶勝龍門材。展我清商曲，彈作臨髙臺。洪厓頷頥坐，五鳳鬱徘徊。\n78445\t灌甫東陂宴\n78446\t王孫古城隅，東陂託偃仰。囘薄始蓊雜，髙臺忽峻敞。風波一以交，淪漪恣遐放。列雉翳中流，返照幕魚網。曲磴盤層隂，清房殷清響。並逸金谷韻，兼詣濮陽賞。恢臺戒隆曦，披髪命吾黨。美酒滌煩囂，泠言發神爽。至今河朔人，垂聲得倜儻。直置病防梁，為心任獨徃。
